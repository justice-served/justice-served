id,language,canton,court,chamber,date,file_number,html_url,pdf_url,text,header,label
59318,it,CH,CH_BGer,CH_BGer_002,2001-01-29,2A.558/2000,https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=7&from_date=16.01.2001&to_date=04.02.2001&sort=relevance&insertion_date=&top_subcollection_aza=all&query_words=&rank=68&azaclir=aza&highlight_docid=aza%3A%2F%2F29-01-2001-2A-558-2000&number_of_ranks=216,"","[AZA 0/2] 2A.558/2000 II CORTE DI DIRITTO PUBBLICO ****************************************************** 29 gennaio 2001 Composizione della Corte: giudici federali Wurzburger, presidente, Betschart e Müller. Cancelliere: Albertini. _ Visto il ricorso di diritto amministrativo presentato il 4 dicembre 2000 da A._ (1956), Lugano, patrocinato dall'avv. Raffaele Dadò, Muralto, contro la sentenza emanata il 7 novembre 2000 dal Tribunale amministrativo del Cantone Ticino nella causa che oppone il ricorrente al Consiglio di Stato del Cantone Ticino, in materia di rifiuto del permesso di dimora annuale; Ritenuto in fatto : A.- A._, cittadino bosniaco nato il 27 gennaio 1956, è entrato in Svizzera nel luglio 1985 lavorandovi come stagionale (aiuto giardiniere). Il 17 ottobre 1986 gli è stata inflitta una multa di fr. 70.-- per dimora illegale con esercizio di attività abusiva per fatti risalenti a quell'anno. Rientrato nel gennaio 1987 in Svizzera con la moglie B._, nata il 31 marzo 1962, egli ha ottenuto un nuovo permesso di dimora per stagionali, mentre alla moglie è stato rilasciato un permesso di dimora annuale. Nel marzo 1988 l'interessato è rientrato nel nostro Paese con il figlio C._, nato il 15 gennaio 1983, per ricongiungersi con la moglie, e vi ha ottenuto un permesso di dimora annuale, in seguito regolarmente rinnovato fino al 13 marzo 1993, per lavorare come operaio, successivamente come magazziniere. B._ e i figli C._ e D._, quest'ultimo nato il 22 febbraio 1991, beneficiano di un permesso di domicilio dal 18 febbraio 1998, con ultimo termine di controllo fissato per il 2 febbraio 2000. Dal 1° aprile 1991 A._ è rimasto senza lavoro. L'11 dicembre 1992 egli è stato condannato in Italia a una pena, confermata in sede di ricorso, di 4 anni e 4 mesi di reclusione, nonché ad una multa di Lit. 30 milioni, con espulsione dal territorio italiano a pena espiata, per avere, in concorso, illecitamente detenuto e trasportato, il 12 settembre 1992, 98.825 g. di cocaina. Il 17 febbraio 1995 l'allora Sezione degli stranieri (ora: Sezione dei permessi e dell'immigrazione) del Dipartimento delle istituzioni del Cantone Ticino ha respinto una domanda d'entrata in Svizzera presentata dall'interessato il 2/9 agosto 1994, a seguito della condanna a suo carico. Il 13 marzo 1995 gli è stata concessa la liberazione condizionale con immediata espulsione dall'Italia per 2 anni. Il 7 gennaio 1999 è rientrato in Svizzera proveniente dalla Bosnia-Erzegovina e vi ha depositato una domanda d'asilo, poi ritirata. B.- Il 26 gennaio 1999 A._ ha chiesto alla Sezione dei permessi e dell'immigrazione il rilascio di un permesso di dimora annuale giusta l'art. 17 cpv. 2 della legge federale concernente la dimora e il domicilio degli stranieri, del 26 marzo 1931 (LDDS; RS 142. 20), per vivere insieme alla sua famiglia in Svizzera. Con istanza del 27 ottobre 1999 ha postulato il rilascio di un permesso di dimora per iniziare un'attività come venditore. Mediante decisione del 15 novembre 1999, la citata autorità ha rifiutato all'istante il rilascio di un permesso di dimora per motivi di ordine pubblico a seguito della condanna penale subita in Italia, ordinandogli nel contempo di lasciare il territorio cantonale entro il 31 dicembre 1999. La decisione, spedita per raccomandata il 16 novembre 1999, non è stata ritirata. Il 17 dicembre 1999 l'autorità menzionata ha nuovamente inviato all'interessato la predetta decisione con invio raccomandato. C.- Adito il 29 dicembre 1999 da A._, il Consiglio di Stato del Cantone Ticino ne ha respinto il ricorso il 19 aprile 2000. Ritenuto tempestivo il gravame, il Governo ha ribadito i motivi della decisione impugnata e ha aggiunto ch'essa risultava conforme al principio della proporzionalità e al diritto al rispetto della vita familiare garantito dall'art. 8 della Convenzione europea per la salvaguardia dei diritti dell'uomo e delle libertà fondamentali, del 4 novembre 1950 (CEDU; RS 0.101). L'8 maggio 2000 A._ si è rivolto al Tribunale amministrativo del Cantone Ticino, il quale, con sentenza del 7 novembre 2000, ne ha respinto il ricorso. Ha considerato che il Governo cantonale avrebbe dovuto dichiarare irricevibile il gravame sottopostogli, siccome manifestamente tardivo. D.- Il 4 dicembre 2000 A._ è insorto al Tribunale federale con un ricorso di diritto amministrativo in cui chiede l'annullamento della sentenza cantonale e il rinvio degli atti al Tribunale cantonale amministrativo perché si pronunci nel merito. Insta inoltre affinché al gravame sia conferito l'effetto sospensivo. Adduce la violazione del principio della buona fede e del divieto di formalismo eccessivo. Chiamato ad esprimersi, il Consiglio di Stato conclude per l'irricevibilità del gravame. Il Tribunale cantonale amministrativo, senza formulare osservazioni, si conferma nel proprio giudizio. Non sono state chieste osservazioni al Dipartimento federale di giustizia e polizia. E.- Con ordinanza presidenziale del 6 dicembre 2000 l'esecutività della sentenza impugnata è stata sospesa in via supercautelare, fino a che fosse stato deciso sull' istanza di conferimento dell'effetto sospensivo. Considerando in diritto : 1.- a) Per costante giurisprudenza il Tribunale federale si pronuncia d'ufficio e con pieno potere d'esame sull'ammissibilità del rimedio sottopostogli (DTF 126 I 81 consid. 1 con richiami). b) Oggetto del ricorso è unicamente il tema di sapere se l'impugnativa presentata al Consiglio di Stato fosse a giusto titolo da considerare tardiva, come sancito dal Tribunale amministrativo nella decisione impugnata. Invero, ci si può chiedere se per questa controversia sia aperta la via del ricorso di diritto amministrativo, intrapresa dal ricorrente per violazione del diritto federale e per accertamento inesatto o incompleto dei fatti (art. 104 lett. a e b OG), o quella sussidiaria (art. 84 cpv. 2 OG) del ricorso di diritto pubblico, per violazione dei diritti costituzionali dei cittadini (art. 84 cpv. 1 lett. a OG). Il fondamento sostanziale della causa risiede nel diritto federale, ossia nella legge sulla dimora e domicilio degli stranieri, precisamente nel rifiuto del rilascio di un permesso di dimora annuale fondato sull'art. 17 cpv. 2 LDDS. A questo riguardo, considerato che il ricorrente - sposato dal 6 ottobre 1992 con B._, titolare di un permesso di domicilio in Svizzera, e presso la quale egli attualmente vive - può di principio prevalersi di questa disposizione, il ricorso di diritto amministrativo sarebbe di per sé ricevibile a norma degli art. 97 segg. OG, in particolare dell'art. 100 cpv. 1 n. 3 OG a contrario (DTF 124 II 361 consid. 1; RDAT 1996 II n. 10 pag. 34 consid. 1c e relativi rinvii). Sennonché, l'oggetto del presente litigio non concerne la verifica dell'applicazione - corretta o meno - del diritto materiale (federale), bensì una questione puramente formale, ovvero la liceità della procedura di notifica di una decisione e, di riflesso, l' esame della tempestività del susseguente ricorso. Nell'ambito concreto, la legislazione federale non impone ai Cantoni alcuna regola di procedura particolare: siccome il tema concerne il diritto procedurale cantonale, entrerebbe in linea di conto la via del ricorso di diritto pubblico (cfr. DTF 123 I 275 consid. 1d, 122 II 274 consid. 1b/bb; Walter Kälin, Das Verfahren der staatsrechtlichen Beschwerde, 2a ed., Berna 1994, pag. 304/305). D'altro canto, visto che la Corte cantonale, pur respingendo il ricorso, ha, di fatto, sancito l'irricevibilità dell'impugnativa quanto al rifiuto del permesso di dimora, occorrerebbe chiedersi se, considerata la prassi costante, non sarebbe dato il ricorso di diritto amministrativo laddove l'autorità, se avesse esaminato il merito del gravame, avrebbe dovuto applicare il diritto federale (v. DTF 124 II 499 consid. 1b, 123 II 231 consid. 2; sentenza inedita del 26 aprile 2000 nella causa F. consid. 1b/aa; v. anche DTF 126 II 377 consid. 1). Il quesito della via di ricorso può tuttavia rimanere irrisolto. In effetti, comunque sia, il Tribunale federale rivede l'interpretazione e l'applicazione di una norma di diritto cantonale (autonomo) di procedura unicamente dal profilo dell'arbitrio, sia nell'ambito di un ricorso di diritto amministrativo che in quello di diritto pubblico (DTF 118 Ia 8 consid. 1b; Fritz Gygi, Bundesverwaltungsrechtspflege, 2a ed., Berna 1983, pag. 93). Inoltre, anche nel quadro del ricorso di diritto amministrativo può essere invocata la lesione dei precetti costituzionali (DTF 125 II 497 consid. 1b/aa e rinvii). c) Nondimeno, in quanto esaminabile quale ricorso di diritto pubblico, l'impugnativa deve soddisfare determinati presupposti formali. Anzitutto va rilevato che il ricorrente non ha presentato tale rimedio. L'omissione non gli recherebbe invero pregiudizio, qualora le conclusioni e le argomentazioni contenute nel gravame dovessero adempiere, segnatamente, le severe esigenze poste dall'art. 90 cpv. 1 lett. b OG (sul cosiddetto principio dell'allegazione v. DTF 117 Ia 393 consid. 1c e rinvii). Il quesito di sapere se tali requisiti siano soddisfatti non va tuttavia approfondito, visto che l'impugnativa, come si vedrà, è comunque votata all'insuccesso. Va ad ogni modo osservato che in virtù della natura cassatoria del rimedio non sono di principio ammesse conclusioni che eccedono la semplice richiesta di annullamento dell'atto impugnato (DTF 124 I 327 consid. 4a con rinvii). d) Per il resto, il ricorso, presentato in tempo utile contro una decisione d'ultima istanza cantonale (art. 10 lett. a della legge ticinese di applicazione alla legislazione federale in materia di persone straniere, dell'8 giugno 1998 [LALPS]), adempie gli ulteriori requisiti d'ordine (art. 103 segg. e 86 segg. OG). Il Tribunale federale può quindi procedere, di principio, a un esame di merito. 2.- a) Il Tribunale cantonale amministrativo ha respinto il gravame sottopostogli ponendo a giudizio la sola circostanza che l'impugnativa presentata all'autorità ricorsuale precedente doveva essere dichiarata irricevibile. Ha rilevato che la decisione del 15 novembre 1999 della Sezione dei permessi e dell'immigrazione, munita dei mezzi e dei termini di ricorso, è stata inviata per posta raccomandata il giorno successivo al domicilio coniugale del ricorrente, il quale non l'ha ritirata durante il periodo di giacenza di 7 giorni, dal 17 al 24 novembre successivo, di guisa che l'invio è stato retrocesso al mittente. Secondo la Corte, i 15 giorni per impugnare il provvedimento hanno iniziato a decorrere il 25 novembre 1999, equivalente al giorno successivo il settimo giorno di giacenza all'ufficio postale, e sono scaduti il 9 dicembre 1999. Siccome il ricorso al Consiglio di Stato è stato inoltrato il 29 dicembre 1999, esso era manifestamente tardivo. b) Il ricorrente riconosce che la decisione di prima istanza è datata 15 novembre 1999. Afferma però di essere entrato in possesso solo della seconda intimazione, avvenuta il 17 dicembre 1999, che indicava modi e termini per presentare ricorso. A suo avviso, l'autorità avrebbe dovuto avvertirlo del fatto che i termini di ricorso erano scaduti. Avendo omesso di farlo, essa avrebbe violato il principio della buona fede e sarebbe incorsa in un formalismo eccessivo. L'insorgente sostiene inoltre di essere venuto a conoscenza della decisione negativa solo il 21 dicembre 1999, senza che sia provato che tale decisione gli sia stata recapitata prima. Adduce che il primo invio raccomandato è verosimilmente andato perduto. 3.- a) I fatti posti a fondamento del giudizio impugnato poggiano su una valida motivazione: le critiche ricorsuali non permettono di concludere che essi siano manifestamente inesatti o incompleti oppure siano stati accertati violando norme essenziali di procedura (art. 104 lett. b e 105 cpv. 2 OG per il ricorso di diritto amministrativo; v. DTF 125 II 217 consid. 3a e richiami), rispettivamente che l'accertamento operato dalla Corte cantonale, connesso con l'apprezzamento delle prove, sia arbitrario (art. 9 Cost. per il ricorso di diritto pubblico; v. DTF 119 Ia 362 consid. 3a con rinvii). I documenti agli atti confermano del tutto la fattispecie posta a fondamento della pronuncia querelata. Sulla busta d'invio del 16 novembre 1999 appare inoltre che l'Ufficio postale di Molino Nuovo ha emesso un avviso di ritiro con termine fino al 24 novembre successivo. Non ritirato durante il periodo di giacenza, l'invio è stato retrocesso al mittente il giorno successivo. Secondo la giurisprudenza, un invito di ritiro è considerato depositato nella cassetta della lettere in quanto non sussistano circostanze suscettibili di ravvisare un comportamento scorretto degli impiegati postali: in questo senso spetta al ricorrente fornirne la prova, rispettivamente allegare che l'avviso di ritiro dell'invio raccomandato fosse formalmente carente (SJ 1999 I pag. 145 consid. 2c; sentenza inedita del 20 ottobre 2000 nella causa T. consid. 1c). Ora, il ricorrente non fornisce alcun elemento in questo senso. Va poi aggiunto che egli non ha criticato in sede cantonale l'efficacia dei documenti agli atti, benché ne avesse avuta la possibilità: la Sezione dei permessi e dell'immigrazione aveva infatti sottolineato nella propria risposta al ricorso presentato davanti al Governo ticinese che l'interessato non aveva ritirato il primo invio. b) Né si può affermare che i Giudici cantonali abbiano violato il diritto avendo ritenuto validamente intimato il primo invio e, di conseguenza, tardivo il gravame presentato al Consiglio di Stato. aa) I principi ripresi nel giudizio impugnato, che precisano a quali condizioni un invio raccomandato vale come notificato se il diritto cantonale - come nel Cantone Ticino - è silente, non sono contestati in quanto tali. La giurisprudenza sancisce che se il tentativo di intimazione di un invio raccomandato da parte della Posta risulta infruttuoso e, di conseguenza, viene emesso un avviso di ritiro nella bucalettere o nella casella postale del destinatario, l'invio è considerato validamente notificato quando viene ritirato alla Posta. Se ciò non avviene entro il termine di ritiro, l'invio viene ritenuto notificato l'ultimo giorno di questo termine, nella misura in cui il destinatario doveva prevedere un'intimazione (cosiddetta ""Zustellungsfiktion""; sentenza del 30 agosto 2000 nella causa W., destinata alla pubblicazione in DTF 126 I xxx, consid. 2a/aa, 123 III 492 consid. 1, 119 V 89 consid. 4b e riferimenti). Questo termine equivale a sette giorni, come precedentemente sancito dall'art. 169 cpv. 1 lett. d ed e dell'abrogata ordinanza 1 della legge federale sul servizio delle poste, del 1° settembre 1967 (OSP 1), e ora dalle condizioni generali della Posta (cifra 4.6 lett. b, nella versione, qui di rilievo, del 1° gennaio 1999). In costante giurisprudenza, il Tribunale federale ha ribadito che applicare tale finzione a motivo di un infruttuoso tentativo di distribuzione non equivale ad un eccesso di formalismo: tale finzione risponde invece ad un'esigenza di chiarezza, semplicità e soprattutto uniformità; dal profilo della certezza del diritto è importante non solo per l'autorità di prima istanza, ma anche per eventuali controparti e per le autorità di ricorso, riconoscere in base a criteri oggettivi che una decisione sia cresciuta in giudicato (sentenza citata del 30 agosto 2000, destinata alla pubblicazione in DTF 126 I xxx, consid. 1; DTF 119 Ib 64 consid. 3b e rispettivi rinvii). Da questi principi discende che la decisione di rifiuto del permesso è stata validamente intimata - come ritenuto dalla Corte ticinese senz'arbitrio (v. DTF 116 Ia 90 consid. 2b, 115 Ia 12 consid. 3a) - il 24 novembre 1999; e ciò tanto più se si considera che il ricorrente, avendo inoltrato una domanda intesa al rilascio di un permesso, doveva attendersi una decisione formale: in virtù del principio della buona fede, gli incombeva pertanto l'obbligo di vegliare affinché l'atto amministrativo gli potesse essere recapitato (v. DTF 123 I 492 consid. 1, 115 Ia 12 consid. 3a e relativi richiami). bb) Il termine di 7 giorni è determinante anche per l'inizio del termine di ricorso (sentenza citata del 30 agosto 2000, destinata alla pubblicazione in DTF 126 I xxx, consid. 2b). Ora, l'art. 9 LALPS sancisce che ""entro 15 giorni dalla notifica della decisione dell'autorità è dato ricorso al Consiglio di Stato, a meno che la legge non preveda diversamente""; l'art. 11 prima frase della legge di procedura per le cause amministrative, del 19 aprile 1966 (LPAmm), precisa che ""i termini stabiliti dalla legge sono perentori"". Avendo ritenuto che il termine di ricorso scadeva il 9 dicembre 1999, e che, pertanto, il ricorso inoltrato il 29 dicembre 1999 era manifestamente tardivo, il Tribunale cantonale amministrativo non è affatto incorso nell'arbitrio. cc) Neppure è ravvisabile una violazione del principio della buona fede (art. 9 Cost.) nel fatto che il 17 dicembre 1999 l'Amministrazione cantonale abbia nuovamente inviato per raccomandata la suddetta decisione, senza informare l'interessato che si trattava di un secondo invio e che i termini di ricorso erano già scaduti. Ora, né la Costituzione federale né il diritto cantonale impongono all' autorità di ripetere l'intimazione di un invio che non ha potuto essere notificato nel quadro di una prima distribuzione (sentenza inedita del 20 ottobre 2000 nella causa T. consid. 1c; v. anche DTF 119 V 89 consid. 4b/aa). Inoltre, come s'è visto, nel caso specifico la decisione era cresciuta in giudicato con il primo invio. Certo, sarebbe stato auspicabile che nel secondo invio l'autorità indicasse questo aspetto. Determinante è però la circostanza che un'eventuale aspettativa generata dall'autorità sarebbe comunque giuridicamente inefficace (cfr. DTF 117 V 131 consid. 4a), poiché - come appurato in precedenza - la responsabilità per la mancata ricezione del primo invio va imputata al ricorrente. In simili circostanze, il fatto che la seconda distribuzione, verosimilmente per una svista, sia stata effettuata tramite invio raccomandato, anziché come d'uso con invio semplice, non è determinante; e ciò tanto più che non risulta - né l'interessato lo sostiene - che l'autorità di prime cure abbia effettivamente inteso annullare la decisione del 15 novembre 1999, sostituendola con una equivalente (v. DTF 114 Ia 105 consid. 2d/bb), o, in quanto possibile, restituire d'ufficio il termine di ricorso. In ogni caso, come rilevato nel giudizio impugnato, il ricorrente non ha mai invocato la restituzione in intero contro il lasso dei termini (art. 12 LPAmm). Da quanto esposto non sussiste, in concreto, un'assicurazione dell'autorità suscettibile di ritenere ancora tempestiva un'impugnativa presentata contro una decisione già cresciuta in giudicato (cfr. DTF 115 Ia 18 consid. 4c, dove una questione analoga ha potuto rimanere indecisa; v. anche DTF 119 V 89 consid. 4b/aa). Piuttosto, occorre evidenziare a questo proposito che il ricorso è tardivo non perché il ricorrente ha confidato nell'indicazione del rimedio giuridico contenuta nel secondo invio, ma poiché il termine di ricorso era già scaduto quando egli ha ricevuto la seconda distribuzione. La censura è infondata. 4.- A titolo sussidiario si può rilevare che, nel merito, la decisione di rifiuto del permesso di dimora tutelata su ricorso dal Consiglio di Stato non violava verosimilmente il diritto federale. Dagli elementi posti a confronto dal Governo cantonale, tra cui la gravità della condanna subita in Italia, si poteva riconoscere un interesse pubblico preponderante all'allontanamento del ricorrente dalla Svizzera. 5.- a) Da quanto esposto discende che il ricorso va respinto, nella misura in cui è ammissibile (v. consid. 1). Con l'emanazione del giudizio, la domanda di conferimento dell'effetto sospensivo è divenuta priva d'oggetto. b) Le spese seguono la soccombenza (art. 156 cpv. 1, 153 e 153a OG). Non si accordano ripetibili ad autorità vincenti (art. 159 cpv. 2 OG). Per questi motivi il Tribunale federale pronuncia : 1. Nella misura in cui è ammissibile, il ricorso è respinto. 2. La tassa di giustizia di fr. 2000.-- è posta a carico del ricorrente. 3. Comunicazione al patrocinatore del ricorrente, al Consiglio di Stato, al Tribunale amministrativo del Cantone Ticino e al Dipartimento federale di giustizia e polizia. Losanna, 29 gennaio 2001 MDE In nome della II Corte di diritto pubblico del TRIBUNALE FEDERALE SVIZZERO: Il Presidente, Il Cancelliere,","[AZA 0/2] 2A.558/2000 II CORTE DI DIRITTO PUBBLICO ****************************************************** 29 gennaio 2001 Composizione della Corte: giudici federali Wurzburger, presidente, Betschart e Müller. Cancelliere: Albertini. _ Visto il ricorso di diritto amministrativo presentato il 4 dicembre 2000 da A._ (1956), Lugano, patrocinato dall'avv. Raffaele Dadò, Muralto, contro la sentenza emanata il 7 novembre 2000 dal Tribunale amministrativo del Cantone Ticino nella causa che oppone il ricorrente al Consiglio di Stato del Cantone Ticino, in materia di rifiuto del permesso di dimora annuale; ",dismissal
51360,it,CH,CH_BGer,CH_BGer_016,2005-03-22,I 409/04,https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=15&from_date=16.03.2005&to_date=04.04.2005&sort=relevance&insertion_date=&top_subcollection_aza=all&query_words=&rank=149&azaclir=aza&highlight_docid=aza%3A%2F%2F22-03-2005-I_409-2004&number_of_ranks=267,"","Eidgenössisches Versicherungsgericht Tribunale federale delle assicurazioni Tribunal federal d'assicuranzas Corte delle assicurazioni sociali del Tribunale federale Causa {T 7} I 409/04 Sentenza del 22 marzo 2005 IIa Camera Composizione Giudici federali Borella, Presidente, Schön e Frésard; Schäuble, cancelliere Parti G._ , Italia, ricorrente, contro Ufficio AI per gli assicurati residenti all'estero, avenue Edmond-Vaucher 18, 1203 Ginevra, opponente Istanza precedente Commissione federale di ricorso in materia d'AVS/AI per le persone residenti all'estero, Losanna (Giudizio del 27 maggio 2004) Visto in fatto e considerando in diritto che: mediante decisione del 30 ottobre 2003, confermata anche il 10 dicembre successivo in seguito a opposizione, l'Ufficio AI per gli assicurati residenti all'estero (UAI) ha respinto la domanda 23 ottobre 2002 di G._, cittadino italiano nato nel 1950, volta ad ottenere una rendita d'invalidità dell'assicurazione svizzera a dipendenza di una inabilità lavorativa addebitabile in particolare a una tubercolosi polmonare sinistra con ricorrenti riattivazioni e iniziale lomboartrosi, G._ si è aggravato alla Commissione federale di ricorso in materia d'AVS/AI per le persone residenti all'estero, allegando, in sede di replica, nuova documentazione medica, per pronuncia del 27 maggio 2004 la Commissione ha respinto il gravame, ritornando nondimeno gli atti all'amministrazione perché considerasse la replica dell'insorgente quale esplicita nuova domanda di rendita, facendo valere, in sostanza, l'esistenza di patologie invalidanti già sin dalla presentazione della richiesta di prestazioni, G._ interpone ricorso di diritto amministrativo al Tribunale federale delle assicurazioni, al quale chiede, implicitamente, il riconoscimento di una rendita d'invalidità intera, in un atto successivo, l'insorgente segnala alla Corte che le proprie patologie erano preesistenti alla richiesta di prestazioni, mentre l'UAI propone la reiezione del gravame, l'Ufficio federale delle assicurazioni sociali ha rinunciato a determinarsi, nei considerandi dell'impugnata pronuncia, cui si rinvia, i primi giudici hanno già esposto le norme legali disciplinanti la materia, rammentando in particolare i presupposti che secondo il diritto svizzero - per principio applicabile nel caso di specie anche in seguito all'entrata in vigore, il 1° giugno 2002, dell'Accordo del 21 giugno 1999 tra la Confederazione Svizzera, da una parte, e la Comunità europea ed i suoi Stati membri, dall'altra, sulla libera circolazione delle persone (ALC; RS 0.142.112.681), l'Accordo avendo lasciato immutata la competenza degli stati contraenti di definire i propri sistemi di sicurezza sociale (art. 8 ALC in relazione con l'art. 1 cpv. 1 Allegato II ALC e la sua Sezione A) - devono essere adempiuti per conferire a una persona assicurata il diritto a una rendita dell'assicurazione per l'invalidità, così, dopo avere giustamente - perlomeno per quanto riferito allo stato di fatto giuridicamente determinante realizzatosi dopo il 1° gennaio 2003 (cfr. DTF 130 V 329) - dichiarato applicabile la nuova legge federale sulla parte generale del diritto delle assicurazioni sociali (LPGA) del 6 ottobre 2000, in vigore dal 1° gennaio 2003 (cfr. art. 2 LPGA in relazione con l'art. 1 cpv. 1 LAI), e averne, fra gli altri, esposto i concetti - peraltro corrispondenti alle nozioni sviluppate dalla giurisprudenza sotto l'egida del precedente ordinamento (cfr. DTF 130 V 343) - d'incapacità al lavoro (art. 6 LPGA) e d'invalidità (art. 8 LPGA e art. 4 LAI), i primi giudici, rammentati i limiti temporali - compresi tra il 23 ottobre 2001 (art. 48 cpv. 2 LAI, in deroga all'art. 24 LPGA) e il 10 dicembre 2003 (DTF 121 V 366 consid. 1b) - del potere cognitivo del giudice nel caso di specie, hanno pertinentemente definito i presupposti e l'estensione del diritto alla rendita (art. 28 cpv. 1 [nella versione applicabile in concreto, in vigore fino al 31 dicembre 2003, la 4a revisione della LAI, in vigore dal 1° gennaio 2004, non essendo applicabile ratione temporis alla presente procedura] e 1ter, art. 29 cpv. 1 e art. 36 cpv. 1 LAI) degli assicurati esercitanti un'attività lucrativa, precisando nel contempo i compiti del medico nell'ambito di questa valutazione (DTF 125 V 261 consid. 4, 115 V 134 consid. 2, 114 V 314 consid. 3c, 105 V 158 consid. 1), a tale esposizione può essere fatto riferimento non senza tuttavia ribadire che l'entrata in vigore dell'ALC ha reso possibile - per motivi di parità di trattamento - il versamento di rendite per un grado di invalidità inferiore al 50%, ma pari almeno al 40%, anche ad assicurati comunitari che ricadono nel campo applicativo personale del Regolamento (CEE) n. 1408/71 del Consiglio del 14 giugno 1971 relativo all'applicazione dei regimi di sicurezza sociale ai lavoratori subordinati, ai lavoratori autonomi e ai loro familiari che si spostano all'interno della Comunità - cui rinvia l'art. 1 cpv. 1 Allegato II ALC -, anche se non sono domiciliati o non dimorano in Svizzera, bensì sono domiciliati o dimorano in uno Stato membro dell'Unione europea (DTF 130 V 255 seg. consid. 2.3), alla pronuncia commissionale può essere prestata adesione pure nella misura in cui ha constatato - sulla scorta della documentazione all'inserto, sottoposta per un parere, rivelatosi unanime e convincente, ai tre distinti sanitari intervenuti per conto dell'UAI - che, perlomeno fino alla data della decisione su opposizione, la quale, come già è stato detto, delimita nel tempo il potere cognitivo del giudice, le turbe di cui soffre l'assicurato non sono state di gravità tale da cagionare delle ripercussioni rilevanti sulla sua capacità lavorativa e di guadagno in attività adeguata e, quindi, da giustificare il riconoscimento di un'invalidità di grado pensionabile, avendo l'insorgente, in sede di replica alla risposta dell'amministrazione al gravame di prima istanza, esibito documentazione che secondo il parere del servizio medico dell'UAI poneva in luce un aggravamento delle sue condizioni di salute e della sua capacità lavorativa, aggravamento, questo, comunque intervenuto in epoca posteriore alla data decisiva dell'atto controverso, la pronuncia commissionale va infine confermata anche in punto al giudizio di ritrasmettere gli atti all'amministrazione per considerare la replica dell'insorgente come esplicita nuova domanda di rendita, dato quanto precede e visto che nel ricorso di diritto amministrativo non si adducono argomenti atti a stravolgere le conclusioni dell'autorità di primo grado, il giudizio commissionale querelato merita tutela, il Tribunale federale delle assicurazioni pronuncia: 1. Il ricorso di diritto amministrativo è respinto. 2. Non si percepiscono spese giudiziarie. 3. La presente sentenza sarà intimata alle parti, alla Commissione federale di ricorso in materia d'AVS/AI per le persone residenti all'estero, alla Cassa svizzera di compensazione e all'Ufficio federale delle assicurazioni sociali. Lucerna, 22 marzo 2005 In nome del Tribunale federale delle assicurazioni Il Presidente della IIa Camera: Il Cancelliere:","Eidgenössisches Versicherungsgericht Tribunale federale delle assicurazioni Tribunal federal d'assicuranzas Corte delle assicurazioni sociali del Tribunale federale Causa {T 7} I 409/04 Sentenza del 22 marzo 2005 IIa Camera Composizione Giudici federali Borella, Presidente, Schön e Frésard; Schäuble, cancelliere Parti G._ , Italia, ricorrente, contro Ufficio AI per gli assicurati residenti all'estero, avenue Edmond-Vaucher 18, 1203 Ginevra, opponente Istanza precedente Commissione federale di ricorso in materia d'AVS/AI per le persone residenti all'estero, Losanna (Giudizio del 27 maggio 2004) ",dismissal
55966,it,CH,CH_BGer,CH_BGer_002,2017-08-25,2C 707/2017,https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=34&from_date=20.08.2017&to_date=08.09.2017&sort=relevance&insertion_date=&top_subcollection_aza=all&query_words=&rank=339&azaclir=aza&highlight_docid=aza%3A%2F%2F25-08-2017-2C_707-2017&number_of_ranks=456,"","Bundesgericht Tribunal fédéral Tribunale federale Tribunal federal 2C_707/2017 Sentenza del 25 agosto 2017 II Corte di diritto pubblico Composizione Giudice federale Seiler, Presidente. Cancelliere Savoldelli. Partecipanti al procedimento A._ SA, ricorrente, contro Direzione generale delle dogane, Divisione principale procedure ed esercizio, Monbijoustrasse 40, 3003 Berna. Oggetto Procedura di riporto del pagamento, art. 12 DPA, ricorso in materia di diritto pubblico contro la sentenza emanata il 24 luglio 2017 dal Tribunale amministrativo federale, Corte I. Fatti: A. Con ricorso del 22 maggio 2017, la A._ SA ha impugnato davanti al Tribunale amministrativo federale una decisione della Divisione generale delle dogane in materia di riscossione posticipata dell'imposta sul valore aggiunto. B. Mediante decisione incidentale del 21 giugno 2017, il Tribunale amministrativo federale ha invitato l'insorgente a versare un anticipo delle spese processuali presunte di fr. 7'000.-- entro il 12 luglio 2017. La citata decisione indicava che, in caso di mancato pagamento entro il termine, il ricorso sarebbe stato dichiarato inammissibile. Essendo l'anticipo richiesto stato versato solo il 18 luglio 2017, con sentenza del 24 luglio 2017 il Tribunale amministrativo federale ha dichiarato inammissibile il gravame. C. Con ricorso in materia di diritto pubblico del 23 agosto 2017 la A._ SA è insorta davanti al Tribunale federale chiedendo che il giudizio dell'istanza inferiore venga annullato e l'incarto rinviato alla stessa per nuova decisione sull'ammissibilità del ricorso del 22 maggio 2017. Non sono stati ordinati atti istruttori. Diritto: 1. 1.1. L'impugnativa può riguardare solo la questione dell'inammissibilità del ricorso interposto davanti al Tribunale amministrativo federale il 22 maggio 2017 decretata secondo quanto previsto dall'art. 63 cpv. 4 della legge federale sulla procedura amministrativa del 20 dicembre 1968 (PA; RS 172.021). Come emerge da una lettura del gravame, chi insorge davanti al Tribunale federale non mira tuttavia a criticare l'applicazione della menzionata norma in quanto tale, ma vuole in sostanza dimostrare che il mancato pagamento dell'anticipo spese non può esserle rimproverato e ottenere così una restituzione dei termini. 1.2. Così stando le cose, l'impugnativa interposta davanti a questa Corte non può però allora che essere dichiarata inammissibile. Se infatti è vero che il ricorso in materia di diritto pubblico è in via di principio proponibile anche contro le decisioni del Tribunale amministrativo federale (art. 86 cpv. 1 lett. a LTF), occorre considerare che l'art. 86 LTF si fonda sull'idea che il Tribunale federale non si debba occupare di cause nelle quali vengono fatte valere critiche di cui può ancora pronunciarsi un'istanza inferiore. Ciò imponeva di conseguenza all'insorgente di formulare dapprima la sua domanda di restituzione allo stesso Tribunale amministrativo federale - come prescrive l'art. 24 PA - per poi eventualmente rivolgersi al Tribunale federale in caso di diniego di quanto richiesto (sentenze 2C_982/2012 dell'8 ottobre 2012 e 2C_845/2011 del 17 ottobre 2011 con ulteriori rinvii). 2. Per quanto precede, il ricorso dev'essere dichiarato inammissibile secondo la procedura prevista dall'art. 108 LTF e trasmesso al Tribunale amministrativo federale per competenza. Il Tribunale federale rinuncia a prelevare spese (art. 66 cpv. 1 seconda frase LTF). Non sono dovute ripetibili (art. 68 cpv. 3 LTF). Per questi motivi, il Tribunale federale pronuncia: 1. Il ricorso è inammissibile. 2. Il ricorso viene trasmesso al Tribunale amministrativo federale per competenza. 3. Non vengono prelevate spese. 4. Comunicazione alla rappresentante della ricorrente, alla Direzione generale delle dogane e al Tribunale amministrativo federale, Corte I. Losanna, 25 agosto 2017 In nome della II Corte di diritto pubblico del Tribunale federale svizzero Il Presidente: Seiler Il Cancelliere: Savoldelli","Bundesgericht Tribunal fédéral Tribunale federale Tribunal federal 2C_707/2017 Sentenza del 25 agosto 2017 II Corte di diritto pubblico Composizione Giudice federale Seiler, Presidente. Cancelliere Savoldelli. Partecipanti al procedimento A._ SA, ricorrente, contro Direzione generale delle dogane, Divisione principale procedure ed esercizio, Monbijoustrasse 40, 3003 Berna. Oggetto Procedura di riporto del pagamento, art. 12 DPA, ricorso in materia di diritto pubblico contro la sentenza emanata il 24 luglio 2017 dal Tribunale amministrativo federale, Corte I. ",dismissal
52617,it,CH,CH_BGer,CH_BGer_008,2011-09-16,8C 574/2011,https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=7&from_date=01.09.2011&to_date=20.09.2011&sort=relevance&insertion_date=&top_subcollection_aza=all&query_words=&rank=70&azaclir=aza&highlight_docid=aza%3A%2F%2F16-09-2011-8C_574-2011&number_of_ranks=379,"","Bundesgericht Tribunal fédéral Tribunale federale Tribunal federal 8C_574/2011 {T 0/2} Sentenza del 16 settembre 2011 I Corte di diritto sociale Composizione Giudice federale Ursprung, Presidente, cancelliere Schäuble. Partecipanti al procedimento P._, Italia, ricorrente, contro Ufficio AI per gli assicurati residenti all'estero, avenue Edmond-Vaucher 18, 1203 Ginevra, opponente. Oggetto Assicurazione per l'invalidità (presupposto processuale), ricorso contro il giudizio del Tribunale amministrativo federale del 24 giugno 2011. Fatti: A. Mediante decisioni del 15 aprile 2009, l'Ufficio AI per gli assicurati residenti all'estero (UAI) ha posto P._, cittadino italiano residente in Italia, nato nel 1952, al beneficio di una mezza rendita d'invalidità dal 1° novembre 2006 e di una rendita completiva per la figlia R._, nata nel 1989, limitatamente al periodo 1° novembre 2006-31 gennaio 2007. B. Per pronuncia del 24 giugno 2011, il Tribunale amministrativo federale ha parzialmente accolto il ricorso dell'assicurato volto all'ottenimento di una rendita intera d'invalidità e di una rendita completiva per la figlia anche successivamente al 31 gennaio 2007, nel senso che ha annullato le decisioni amministrative e ha rinviato gli atti all'UAI per complemento istruttorio e nuove decisioni in merito alle prestazioni in lite. C. Producendo nuova documentazione medica, l'assicurato presenta ricorso al Tribunale federale, al quale ribadisce sostanzialmente le richieste di primo grado. Non sono state chieste osservazioni al ricorso. Diritto: 1. Giusta l'art. 29 cpv. 1 LTF, il Tribunale federale esamina d'ufficio la sua competenza. Esso statuisce così liberamente sulla ricevibilità dei ricorsi che gli sono sottoposti (DTF 133 I 185 consid. 2 pag. 188 con riferimenti). 2. 2.1 Nella misura in cui rinvia la causa all'amministrazione per complemento istruttorio, il giudizio impugnato costituisce una decisione incidentale ai sensi dell'art. 93 LTF (DTF 133 V 477 consid. 4.2 pag. 481). L'ammissibilità del ricorso presuppone di conseguenza - in via alternativa - che la pronuncia possa causare un pregiudizio irreparabile (cpv. 1 lett. a) oppure che l'accoglimento del ricorso comporti immediatamente una decisione finale consentendo di evitare una procedura probatoria defatigante o dispendiosa (cpv. 1 lett. b). 2.2 Un pregiudizio irreparabile ai sensi dell'art. 93 cpv. 1 lett. a LTF è un danno di natura giuridica che non può essere riparato ulteriormente da un giudizio finale o da un'altra decisione favorevole al ricorrente (DTF 133 IV 139 consid. 4 pag. 141, 288 consid. 3.1). Per contro, un danno meramente fattuale, come può essere il prolungamento della procedura o un aumento delle sue spese, non può essere considerato irreparabile (DTF 133 I 57 consid. 1 pag. 59). Spetta al ricorrente spiegare in che misura la decisione incidentale in lite sia di natura tale da provocare un pregiudizio irreparabile ai sensi dell'art. 93 cpv. 1 lett. a LTF, oppure in che misura l'accoglimento del ricorso comporterebbe immediatamente una decisione finale consentendo di evitare una procedura probatoria defatigante o dispendiosa ai sensi dell'art. 93 cpv. 1 lett. b LTF. Se ciò non si verifica - e a meno che una di queste due condizioni non sia manifestamente data - , il Tribunale federale non entra nel merito del ricorso (cfr. DTF 133 III 629 consid. 2.3.1 pag. 632). 2.3 Orbene, il ricorrente non spiega minimamente in quale misura la pronuncia impugnata gli provocherebbe un danno irreparabile né in che misura l'accoglimento del ricorso eviterebbe una procedura probatoria defatigante o dispendiosa. Ciò non risulta del resto neppure chiaramente dagli atti. Di conseguenza, il Tribunale federale non può entrare nel merito del ricorso. 2.4 In concreto si applica la procedura semplificata dell'art. 108 cpv. 1 lett. a LTF. 3. Pur essendo la procedura onerosa, nella fattispecie si può eccezionalmente dispensare il ricorrente dall'onere delle spese processuali (art. 62 cpv. 1 seconda frase e art. 66 cpv. 1 seconda frase LTF). Per questi motivi, il Presidente pronuncia: 1. Il ricorso è inammissibile. 2. Non si prelevano spese giudiziarie. 3. Comunicazione alle parti, al Tribunale amministrativo federale e all'Ufficio federale delle assicurazioni sociali. Lucerna, 16 settembre 2011 In nome della I Corte di diritto sociale del Tribunale federale svizzero Il Presidente: Ursprung Il Cancelliere: Schäuble","Bundesgericht Tribunal fédéral Tribunale federale Tribunal federal 8C_574/2011 {T 0/2} Sentenza del 16 settembre 2011 I Corte di diritto sociale Composizione Giudice federale Ursprung, Presidente, cancelliere Schäuble. Partecipanti al procedimento P._, Italia, ricorrente, contro Ufficio AI per gli assicurati residenti all'estero, avenue Edmond-Vaucher 18, 1203 Ginevra, opponente. Oggetto Assicurazione per l'invalidità (presupposto processuale), ricorso contro il giudizio del Tribunale amministrativo federale del 24 giugno 2011. ",dismissal
51777,it,CH,CH_BGer,CH_BGer_004,2004-01-05,4C.311/2003,https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=21&from_date=01.01.2004&to_date=20.01.2004&sort=relevance&insertion_date=&top_subcollection_aza=all&query_words=&rank=206&azaclir=aza&highlight_docid=aza%3A%2F%2F05-01-2004-4C-311-2003&number_of_ranks=210,"","Tribunale federale Tribunal federal {T 0/2} 4C.311/2003 /bom Sentenza del 5 gennaio 2004 I Corte civile Composizione Giudici federali Corboz, presidente, Klett, Rottenberg Liatowitsch, cancelliera Gianinazzi. Parti A._, attrice, patrocinata dall'avv. Mauro Belgeri, contro B._, convenuto, patrocinato dall'avv. Daniele Timbal, Oggetto contratto di compravendita, ricorso per riforma contro la sentenza emanata il 6 ottobre 2003 dalla II Camera civile del Tribunale d'appello del Cantone Ticino. Ritenuto in fatto e considerando in diritto: 1. Asserendo l'esistenza di vari difetti nell'auto vendutale da B._ il 26 luglio 1995 - una Subaru 1.8 GL 4WD automatica, collaudata, entrata in circolazione nell'aprile 1989 - il 25 settembre 1997 A._ ha adito la Pretura del Distretto di Lugano onde ottenere lo scioglimento del contratto e la condanna del venditore alla rifusione del prezzo di vendita nonché al rimborso di varie spese, per un totale di fr. 13'834.75. Avversate le pretese attoree, B._ ha domandato, in via riconvenzionale, il saldo del prezzo di vendita di fr. 500.--. Con sentenza del 3 ottobre 2002 il Pretore ha respinto sia l'azione principale che quella riconvenzionale. 2. La pronunzia pretorile è stata modificata il 6 ottobre 2003 dalla II Camera civile del Tribunale d'appello del Cantone Ticino, la quale ha riconosciuto ad A._ la somma di fr. 1'400.--, oltre interessi. Una volta confermata la tempestività della notifica dei difetti da parte dell'attrice e rammentato il principio secondo il quale, in caso di compravendita di automobili d'occasione, l'esistenza di un difetto può essere ammessa solo se l'anomalia riscontrata eccede l'usura normale del veicolo, i giudici ticinesi, tenuto conto delle particolari circostanze del caso, hanno infatti ammesso, in concreto, l'esistenza di una garanzia implicita del venditore circa la funzionalità e l'idoneità all'uso del veicolo. Essi hanno pertanto considerato quali difetti gli inconvenienti accertati dal Touring Club Svizzero (TCS) poco dopo la consegna dell'auto all'attrice - relativi ai freni posteriori, agli ammortizzatori posteriori, alla geometria, al differenziale - nonché i difetti al volante e al clacson, emersi nel corso dell'istruttoria. Donde il riconoscimento della petizione limitatamente a fr. 1'400.--, oltre interessi. Questo importo si compone di fr. 70.-- per spese di controllo della geometria, fr. 120.-- per le spese di verifica da parte del TCS, fr. 1'200.-- quale minor valore dell'auto - determinato sulla base delle indicazioni fornite dal perito e secondo criteri di equità - nonché fr. 10.-- per spese connesse ai precetti esecutivi. Le ulteriori pretese avanzate dall'attrice non hanno potuto essere accolte: - quella volta alla restituzione del prezzo già pagato (fr. 6'500.--) perché in sede di conclusioni l'attrice vi ha rinunciato, modificando a quel momento la sua precedente scelta a favore del minor valore della cosa venduta; - quelle concernenti le spese di posteggio (fr. 3'840.--) e la sostitu- zione dei due ammortizzatori (fr. 422.--) perché sollevate per la prima volta in sede conclusionale e quindi irricevibili (art. 78 CPC/TI); - quelle concernenti le spese incluse nei precetti esecutivi (fr. 600.--) perché non è dato di sapere a cosa si riferiscano; - quelle concernenti le spese postali, telefoniche e di scritturazione (fr. 152.50) perché prive di riscontro nei documenti agli atti; - quelle della fattura dell'avv. C._ (fr. 319.50) perché l'attività da lui svolta non costituisce danno ai sensi della giurisprudenza, non trattandosi di prestazioni giustificate, necessarie ed appropriate per la salvaguardia dei diritti del suo cliente; - quelle concernenti le fatture relative ai lavori di sostituzione di pezzi effettuati negli anni successivi, che il TCS aveva confermato essere in buono stato al momento della sua verifica, perché si tratta di costi che deve sopportare l'attrice. 3. Con ricorso per riforma del 5/7 novembre 2003 A._ chiede al Tribunale federale di modificare la predetta sentenza nel senso di riconoscerle il diritto a fr. 10'734.-- oltre interessi. L'istanza volta all'ottenimento dell'assistenza giudiziaria e del gratuito patrocinio, presentata contestualmente al gravame, è stata respinta il 25 novembre 2003. L'anticipo spese è stato pagato il 12 dicembre 2003. B._ non è stato invitato a presentare una risposta. 4. Come preannunciato nella decisione sull'assistenza giudiziaria, il gravame si avvera integralmente irricevibile. 4.1 In primo luogo l'argomentazione esposta nel ricorso non ossequia i requisiti di motivazione posti dall'art. 55 cpv. 1 lett. c OG. Questa norma stabilisce infatti che l'allegato ricorsuale deve indicare quali sono le norme violate dalla Corte cantonale e spiegare chiaramente perché ed in che misura esse non sono state rispettate (cfr. DTF 116 II 745 consid. 3 con rinvii). In contrasto con quanto appena esposto, nel suo scritto l'attrice ripropone pressoché integralmente - e in maniera assai confusa - le pretese già avanzate in sede cantonale, senza confrontarsi criticamente con i motivi che hanno indotto i giudici ticinesi a respingerle. 4.2 Per quanto è dato di comprendere, la critica ricorsuale verte essenzialmente sulla portata della garanzia fornita dal convenuto (art. 197 CO). 4.2.1 I giudici cantonali hanno ammesso l'esistenza di una garanzia circa la funzionalità e l'idoneità all'uso del veicolo. Per questo motivo essi hanno riconosciuto quali difetti gli inconvenienti accertati dal TCS subito dopo la consegna dell'auto, che ne pregiudicavano l'uso normale. Le spese relative alla sostituzione di altri pezzi durante gli anni successivi sono state invece poste a carico dell'attrice, trattandosi - stando a quanto indicato dal perito - di pezzi sottoposti alla normale usura del veicolo, che il TCS - all'epoca della sua verifica - aveva confermato essere in buono stato. 4.2.2 Dinanzi al Tribunale federale l'attrice sembra voler sostenere che la Corte ticinese avrebbe dovuto riconoscerle il rimborso di tutte le spese di riparazione affrontate nel corso degli anni, siccome cagionate da difetti originali e non, come ritenuto nel giudizio impugnato, dovuti alla normale usura. Nonostante il richiamo al diritto federale, la censura va dichiarata inammissibile siccome fondata su accertamenti manifestamente in contrasto con quelli contenuti nella pronunzia criticata. All'attrice pare invero sfuggire che, a prescindere da eccezioni che in concreto non sono realizzate - e comunque non sono state nemmeno evocate - nella giurisdizione per riforma il Tribunale federale è vincolato dai fatti così come sono stati accertati dall'ultima istanza cantonale (art. 63 cpv. 2 OG; cfr. DTF 127 III 248 consid. 2c). Donde l'impossibilità di prendere in considerazione gli argomenti addotti nel ricorso quo alle cause della sostituzione dei vari pezzi. 4.3 Dal medesimo principio discende l'impossibilità di tenere conto della tesi secondo la quale l'attrice sarebbe stata ""deliberatamente ingannata"". La decisione criticata non menziona questa circostanza né risulta che l'attrice abbia mai domandato l'invalidazione del contratto per dolo (art. 28 CO). Il ricorso si avvera inammissibile, sempre per le stesse ragioni, laddove l'attrice pare voler sostenere che l'auto consegnatale era inutilizzabile; la Corte cantonale ha infatti accertato che l'utilizzabilità dell'auto era sì compromessa - donde la responsabilità del convenuto per i difetti indicati dal TCS - ma non impossibile. 4.4 Infine, a sostegno delle sue richieste - e in particolare, pare di capire, di quella volta alla restituzione del prezzo di vendita - l'attrice afferma che, in concreto, gli effetti dell'azione estimatoria sarebbero - perlomeno dal profilo economico - analoghi a quelli dell'azione redibitoria, il valore delle riparazioni effettuate superando ampiamente quello della vettura vendutale. A prescindere dal fatto che l'attrice sembra far confusione già in punto agli effetti delle due azioni di garanzia - nella misura in cui postula cumulativamente sia la restituzione del prezzo che il rimborso del minor valore dell'auto, oltre al risarcimento di tutte le spese di riparazione - anche quest'argomentazione si avvera d'acchito inammissibile perché fondata su fatti in contrasto con quelli accertati nel giudizio impugnato. Contrariamente a quanto asserito nel gravame, infatti, le spese di riparazione a carico del convenuto non raggiungono né tantomeno superano il valore dell'auto. 5. In conclusione, il ricorso per riforma risulta inammissibile. Gli oneri processuali seguono la soccombenza (art. 156 cpv. 1 OG). Al convenuto, che non è stato nemmeno invitato ad inoltrare una risposta, non viene assegnata alcuna indennità per ripetibili della sede federale. Per questi motivi, visto l'art. 36a OG, il Tribunale federale pronuncia: 1. Il ricorso è inammissibile. 2. La tassa di giustizia di fr. 2'000.-- è posta a carico dell'attrice. 3. Comunicazione ai patrocinatori delle parti e alla II Camera civile del Tribunale d'appello del Cantone Ticino. Losanna, 5 gennaio 2004 In nome della I Corte civile del Tribunale federale svizzero Il presidente: La cancelliera:","Tribunale federale Tribunal federal {T 0/2} 4C.311/2003 /bom Sentenza del 5 gennaio 2004 I Corte civile Composizione Giudici federali Corboz, presidente, Klett, Rottenberg Liatowitsch, cancelliera Gianinazzi. Parti A._, attrice, patrocinata dall'avv. Mauro Belgeri, contro B._, convenuto, patrocinato dall'avv. Daniele Timbal, Oggetto contratto di compravendita, ricorso per riforma contro la sentenza emanata il 6 ottobre 2003 dalla II Camera civile del Tribunale d'appello del Cantone Ticino. ",dismissal
52582,it,CH,CH_BGer,CH_BGer_016,2004-09-13,I 460/03,https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=8&from_date=28.08.2004&to_date=16.09.2004&sort=relevance&insertion_date=&top_subcollection_aza=all&query_words=&rank=77&azaclir=aza&highlight_docid=aza%3A%2F%2F13-09-2004-I_460-2003&number_of_ranks=304,"","Eidgenössisches Versicherungsgericht Tribunale federale delle assicurazioni Tribunal federal d'assicuranzas Corte delle assicurazioni sociali del Tribunale federale Causa {T 0} I 460/03 Sentenza del 13 settembre 2004 IIa Camera Composizione Giudici federali Borella, Presidente, Lustenberger e Frésard; Grisanti, cancelliere Parti B._, 1947, ricorrente, contro Ufficio AI per gli assicurati residenti all'estero, avenue Edmond-Vaucher 18, 1203 Ginevra, opponente Istanza precedente Commissione federale di ricorso in materia d'AVS/AI per le persone residenti all'estero, Losanna (Giudizio del 14 maggio 2003) Fatti: A. A.a B._, cittadina italiana nata nel 1947, ha lavorato in Svizzera dal 1966 al 1970 solvendo regolari contributi sociali. Rientrata in Italia, non ha più svolto attività lucrativa e si è occupata dell'economia domestica della propria famiglia. Una prima domanda di rendita all'assicurazione svizzera per l'invalidità, formulata il 2 settembre 1999 a dipendenza di una inabilità addebitabile a stato depressivo ansioso con tematiche ossessive compulsive claustrofobiche, gozzo nodulare recidivo, poliartrosi a medio impegno funzionale, lieve ipoacusia percettiva all'orecchio sinistro ed epatite HCV correlata, è stata respinta, con decisione del 4 gennaio 2001, rimasta incontestata, dall'Ufficio AI per gli assicurati residenti all'estero (UAI) per carenza di invalidità pensionabile. A.b Sulla scorta di quanto rilevato dal suo medico curante, dott. C._, che in data 23 aprile 2002 le aveva attestato uno stato di ipertensione arteriosa, esiti di tiroidectomia per gozzo con recidiva e conseguente distiroidismo, disturbo d'ansia generalizzato di grave entità con attacchi di panico e manifestazioni fobico-ossessive, gastroduodenite, epatopatia cronica HCV correlata, esiti di istero-annessectomia totale con sindrome climaterica in atto, vaginite atrofica, cistite cronica, deficit visivi, ipoacusia bilaterale, cervico-dorso-lomboartrosi con spondiloartrosi diffusa e discopatia L5-S1 accompagnata da notevole impegno funzionale, coxartrosi bilaterale, gonartrosi bilaterale, osteoporosi nonché mastopatia fibrocistica bilaterale, l'interessata ha quindi presentato il 30 aprile 2002 una seconda richiesta di prestazioni. Sentito il parere del proprio servizio medico, l'UAI, mediante provvedimento del 13 settembre 2002, ha comunicato all'assicurata di non potere esaminare la nuova domanda dal momento che quest'ultima non aveva reso plausibile una modifica rilevante del grado d'invalidità. B. B._ ha deferito l'atto alla Commissione federale di ricorso in materia d'AVS/AI per le persone residenti all'estero chiedendo in sostanza il riconoscimento del suo diritto a prestazioni d'invalidità. Per parte sua, l'UAI, dopo avere sottoposto il caso a un suo ulteriore consulente medico, dott. L._, e avere preso atto che quest'ultimo confermava la valutazione della capacità lavorativa residua in attività domestiche precedentemente effettuata dall'amministrazione - e stabilita nella misura del 74% -, ha postulato la reiezione del gravame. Per pronuncia del 14 maggio 2003 i giudici commissionali, fondandosi sul parere espresso dai sanitari dell'UAI, hanno respinto il ricorso e confermato che l'interessata, malgrado le affezioni lamentate, almeno fino alla data della decisione in lite sarebbe stata in grado di attendere alle consuete mansioni domestiche in modo tale da escluderne un'invalidità pensionabile. C. Producendo ulteriore documentazione medica, B._ interpone ricorso di diritto amministrativo al Tribunale federale delle assicurazioni, al quale ripropone la richiesta di prima sede. L'UAI, dopo avere nuovamente interpellato il dott. L._, propone la reiezione del gravame, mentre l'Ufficio federale delle assicurazioni sociali (UFAS) ha rinunciato a determinarsi. Diritto: 1. Nei considerandi dell'impugnato giudizio, cui si rinvia, i primi giudici hanno già esposto le disposizioni legali e i principi giurisprudenziali applicabili al caso di specie, rammentando in particolare i limiti temporali che determinano il potere cognitivo del giudice (DTF 129 V 4 consid. 1.2, 127 V 467 consid. 1) e le regole che disciplinano la procedura di nuova domanda di rendita. Oltre ad avere così giustamente - perlomeno per quanto concerne le sue norme materiali (per quelle formali, immediatamente applicabili, cfr. per contro DTF 130 V 4 consid. 3.2) - negato in concreto l'applicabilità della legge federale sulla parte generale del diritto delle assicurazioni sociali, entrata in vigore il 1° gennaio 2003, e avere precisato che l'amministrazione - al più tardi con la messa in atto degli accertamenti medici disposti successivamente all'inoltro del ricorso - in realtà era entrata nel merito della nuova richiesta (art. 87 cpv. 3 e 4 OAI, nella versione applicabile in concreto, in vigore fino al 31 dicembre 2002; DTF 109 V 114 consid. 2b; cfr. anche DTF 117 V 198 consid. 3a), l'autorità commissionale ha correttamente enunciato le condizioni (art. 4, 28 e 29 LAI, nel loro tenore in vigore al 31 dicembre 2002) che secondo il diritto svizzero - applicabile al caso di specie anche in seguito all'entrata in vigore, il 1° giugno 2002, dell'Accordo 21 giugno 1999 tra la Confederazione Svizzera, da una parte, e la Comunità europea ed i suoi Stati membri, dall'altra, sulla libera circolazione delle persone (ALC; RS 0.142.112.681; cfr. la sentenza del 7 aprile 2004 in re L., I 793/03, consid. 2.4, non ancora pubblicata nella Raccolta ufficiale) - devono essere adempiute per assegnare una rendita AI a un'assicurata senza attività lucrativa occupata nell'economia domestica (art. 5 LAI in relazione con l'art. 27 OAI, nella versione in vigore fino al 31 dicembre 2002). A tale esposizione può essere fatto riferimento e prestata adesione. 2. Nell'evenienza concreta, l'istanza precedente ha fondato la propria valutazione principalmente sugli accertamenti compiuti dal consulente medico dell'UAI dott. L._, il quale si è confrontato in maniera circostanziata con l'abbondante documentazione agli atti - in parte antecedente alla decisione 4 gennaio 2001 - e ha analizzato in dettaglio l'evoluzione negli anni delle affezioni lamentate dall'interessata. Così, detto sanitario, dopo avere in particolare rilevato l'assenza di riscontri oggettivi in grado di suffragare la presenza di una (grave) ipertensione arteriosa - peraltro, oggigiorno, efficacemente curabile -, ed avere ritenuto poco verosimili gli episodi di tachicardia parossistica e di aritmia attestati dal dott. C._, ha constatato la normale funzionalità del sistema tiroideo e l'assenza di indicazioni sufficientemente concludenti per una limitazione della capacità lavorativa addebitabile all'epatopatia. Evidenziata l'irrilevanza, a livello invalidante, della sindrome climaterica e della vaginite atrofica come pure della diminuzione dell'udito e della vista, peraltro non documentata, il dott. L._ ha quindi pure ricordato la mancanza di un rapporto specialistico di un gastroenterologo che confermasse i plurimi disturbi di natura gastro-intestinale lamentati dalla ricorrente. Quanto alle alterazioni degenerative della colonna vertebrale, alla coxartrosi e alla gonartrosi, il consulente incaricato ha osservato come l'UAI ne avesse già tenuto debitamente conto nell'ambito delle sue precedenti valutazioni. Per il resto, in merito alla pretesa resistenza - invocata dallo psichiatra curante dott. M._ - della patologia ansioso-depressiva alla terapia medicamentosa, il dott. L._ ha fatto notare come, ciò malgrado, l'insorgente abbia comunque continuato per anni a fare capo alla stessa terapia senza prendere in considerazione la vasta gamma di antidepressivi e ansiolitici altrimenti presente sul mercato. Preso atto delle conclusioni del predetto consulente, che ha parimenti evidenziato l'assenza di un impedimento psichiatrico di rilievo per l'espletamento delle usuali mansioni domestiche, l'autorità commissionale, aderendo alla valutazione dell'amministrazione, ha escluso l'esistenza di un'inabilità tale da giustificare l'erogazione di una rendita d'invalidità. 3. Questa Corte non vede valido motivo per scostarsi dalle chiare e convincenti valutazioni effettuate dalle precedenti istanze. Oltre a non ravvisare elementi suscettibili di infirmare le motivate conclusioni poste a fondamento della pronuncia impugnata, che non appaiono né contraddittorie né inattendibili (in merito al valore probatorio riconosciuto ai pareri medici interni dell'assicurazione cfr. DTF 125 V 353 consid. 3b/ee), il Tribunale giudicante fa notare che tali conclusioni non sono seriamente poste in discussione dalla ricorrente, la quale si limita a produrre della documentazione medica che non apporta elementi supplementari di rilievo e che comunque ha già esaurientemente fatto oggetto di puntuale contestazione da parte dell'amministrazione (sul valore probatorio attribuito ai rapporti dei medici curanti cfr. DTF 125 V 353 consid. 3b/cc, nel cui ambito questa Corte ha tenuto conto del fatto che, secondo esperienza comune, il medico curante tende generalmente, in caso di dubbio, piuttosto a pronunciarsi in favore del proprio paziente in ragione del rapporto di fiducia che lo unisce a quest'ultimo; cfr. pure sentenza del 15 settembre 2003 in re P., I 407/03, consid. 4.3). 4. Ne discende che i primi giudici e l'UAI potevano a ragione ritenere che, perlomeno fino alla data della decisione impugnata, i disturbi di natura fisica e psichica accusati da B._ non le impedivano di adempiere le mansioni consuete all'interno dell'economia domestica in misura tale da giustificare l'erogazione di una rendita d'invalidità. Per questi motivi, il Tribunale federale delle assicurazioni, statuendo secondo la procedura semplificata dell'art. 36a OG, pronuncia: 1. Il ricorso di diritto amministrativo è respinto. 2. Non si percepiscono spese giudiziarie. 3. La presente sentenza sarà intimata alle parti, alla Commissione federale di ricorso in materia d'AVS/AI per le persone residenti all'estero, alla Cassa svizzera di compensazione e all'Ufficio federale delle assicurazioni sociali. Lucerna, 13 settembre 2004 In nome del Tribunale federale delle assicurazioni Il Presidente della IIa Camera: Il Cancelliere:","Eidgenössisches Versicherungsgericht Tribunale federale delle assicurazioni Tribunal federal d'assicuranzas Corte delle assicurazioni sociali del Tribunale federale Causa {T 0} I 460/03 Sentenza del 13 settembre 2004 IIa Camera Composizione Giudici federali Borella, Presidente, Lustenberger e Frésard; Grisanti, cancelliere Parti B._, 1947, ricorrente, contro Ufficio AI per gli assicurati residenti all'estero, avenue Edmond-Vaucher 18, 1203 Ginevra, opponente Istanza precedente Commissione federale di ricorso in materia d'AVS/AI per le persone residenti all'estero, Losanna (Giudizio del 14 maggio 2003) ",approval
57271,it,CH,CH_BGer,CH_BGer_001,2002-06-26,1P.586/2001,https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=20&from_date=20.06.2002&to_date=09.07.2002&sort=relevance&insertion_date=&top_subcollection_aza=all&query_words=&rank=200&azaclir=aza&highlight_docid=aza%3A%2F%2F26-06-2002-1P-586-2001&number_of_ranks=279,"","Tribunale federale Tribunal federal {T 0/2} 1P.586/2001 /viz Sentenza del 26 giugno 2002 I Corte di diritto pubblico Giudici federali Aemisegger, presidente della Corte e vicepresidente del Tribunale federale, Catenazzi e Scartazzini, supplente, cancelliere Gadoni. Casinò Kursaal Locarno SA, largo Zorzi, 6601 Locarno, ricorrente, contro A._ e llcc., tutti patrocinati dall'avv. dott. Diego Scacchi, via della Pace 1B, casella postale 1246, 6601 Locarno, Comune di Locarno, 6600 Locarno, rappresentato dal Municipio, Consiglio di Stato del Cantone Ticino, residenza governativa, 6500 Bellinzona, Tribunale amministrativo del Cantone Ticino, via Pretorio 16, casella postale, 6901 Lugano. autorizzazione d'uso accresciuto (ricorso di diritto pubblico contro la sentenza emanata il 16 luglio 2001 dal Tribunale amministrativo del Cantone Ticino) Considerato: che il 30 marzo 2000 la Casinò Kursaal SA di Locarno ha chiesto al Municipio di Locarno il permesso di costruire un edificio di tre piani al posto della veranda che funge da atrio d'ingresso alla casa da gioco di cui è proprietaria e che sorge sulla particella n. 197 di Locarno; che il progettato edificio occuperebbe una superficie di circa 400 m2 della particella n. 199 di Locarno, di proprietà del Comune, e servirebbe a dotare l'attuale stabilimento degli spazi necessari per permettere alla Casinò Kursaal SA di ""conseguire la concessione federale per case da gioco del tipo A"", secondo l'art. 8 della legge sulle case da gioco (LCG, RS 935.52); che la costruzione, del costo di circa fr. 6'000'000.--, sarebbe provvisoria e verrebbe smantellata al momento della realizzazione di una nuova sede della casa da gioco, prevista sul terreno dell'ex aerodromo di Ascona; che, con messaggio del 7 luglio 2000, il Municipio di Locarno ha chiesto al Consiglio comunale di autorizzare l'occupazione, a titolo oneroso, di circa 400 m2 della particella n. 199 per una durata massima di otto anni al fine di permettere il provvisorio ampliamento del casinò, ritenuto che, conclusa l'occupazione, il terreno sarebbe stato ripristinato al suo stato iniziale; che, con decisione del 28 agosto 2000, il Consiglio comunale ha aderito alla richiesta municipale e autorizzato la Casinò Kursaal SA a occupare circa 400 m2 del fondo n. 199 per al massimo otto anni; che alcuni consiglieri comunali hanno impugnato questa risoluzione dinanzi al Consiglio di Stato del Cantone Ticino, che ne ha respinto il ricorso con decisione del 21 marzo 2001; che il Tribunale amministrativo del Cantone Ticino, adito dai medesimi consiglieri comunali, ha tuttavia annullato, con sentenza del 16 luglio 2001, la decisione governativa e quella del Consiglio comunale che autorizzava l'occupazione temporanea della particella; che la Casinò Kursaal SA impugna con un ricorso di diritto pubblico del 10 settembre 2001 al Tribunale federale questo giudizio, chiedendo di annullarlo; che il Tribunale cantonale amministrativo si riconferma nella sua sentenza, il Consiglio di Stato si rimette al giudizio del Tribunale federale, il Municipio di Locarno chiede l'accoglimento del gravame, mentre le controparti ne postulano la reiezione; che con decisione del 24 ottobre 2001, non impugnabile (art. 16 LCG), il Consiglio federale ha preso la decisione di principio di rilasciare una concessione B per l'apertura di una casa da gioco a Muralto (cfr. FF 2001 5543), respingendo quindi la richiesta di insediare un gran casinò a Locarno; che, con decreto del 12 marzo 2002, il giudice delegato della I Corte di diritto pubblico, rilevato che in tali circostanze il gravame poteva essere diventato privo d'interesse giuridico per la ricorrente, l'ha invitata a esprimersi sull'ulteriore sussistenza di un suo interesse al mantenimento del ricorso; che la ricorrente ha comunicato che la procedura di attribuzione definitiva delle concessioni da parte della Commissione federale delle case da gioco non era conclusa e che aveva quindi ancora un interesse a mantenere il ricorso; che, invitati a esprimersi su tale presa di posizione, le controparti hanno comunicato di ritenere escluso il rilascio di una concessione alla ricorrente e che la causa doveva essere stralciata dai ruoli siccome divenuta priva d'interesse; che il Tribunale federale esamina d'ufficio e con piena cognizione l'ammissibilità dei ricorsi, senza essere vincolato, in tale ambito, dagli argomenti delle parti o dalle loro conclusioni (DTF 128 II 56 consid. 1, 46 consid. 2a, 127 III 41 consid. 2a, 126 I 257 consid. 1a); che giusta l'art. 88 OG il diritto di ricorrere spetta ai privati o agli enti collettivi che si trovano lesi nei loro diritti da decreti o decisioni che li riguardano personalmente o che rivestono carattere obbligatorio generale; che, secondo la giurisprudenza relativa all'art. 88 OG, il Tribunale federale esamina le censure sollevate unicamente se il ricorrente ha un interesse pratico e attuale alla loro disamina, rispettivamente all'annullamento del giudizio impugnato (DTF 127 III 429 consid. 1b, 41 consid. 2b e rinvii), quest'esigenza assicurando che il Tribunale federale statuisca, nell'interesse dell'economia processuale, su questioni concrete e non soltanto teoriche (DTF 125 I 394 consid. 4a); che un simile interesse deve esistere non soltanto al momento del deposito del ricorso, bensì anche quando il Tribunale federale vi statuisca (DTF 120 Ia 165 consid. 1a); che in effetti, venendo meno questo requisito, il Tribunale federale, dopo aver sentito le parti, deve stralciare la causa dai ruoli (art. 40 OG in relazione con l'art. 72 PC; DTF 123 II 285 consid. 4, 120 Ia 165 consid. 1a, 118 Ia 488 consid. 1a); che, come visto, dopo l'inoltro del presente gravame, con decisione del 24 ottobre 2001, il Consiglio federale ha respinto la richiesta di concessione per insediare una casa da gioco a Locarno; che la ricorrente, nella sua presa di posizione del 7 maggio 2002, si limita a rilevare come la Commissione federale delle case da gioco non abbia ancora attribuito definitivamente la concessione; che, certo, compete alla Commissione federale delle case da gioco rilasciare l'autorizzazione a iniziare l'esercizio (cfr. art. 17 cpv. 3 dell'ordinanza sul gioco d'azzardo e le case da gioco [RS 935.521] in relazione con l'art. 4 cpv. 3 lett. d del regolamento interno della Commissione federale delle case da gioco [RS 935.524]); che tale circostanza non è tuttavia decisiva ritenuto che la decisione del Consiglio federale sul rilascio della concessione, la quale presuppone valutazioni minuziose e l'adempimento di condizioni severe, è definitiva, non essendo infatti dato un rimedio giuridico contro la stessa (cfr. art. 12 segg. e 16 LCG; cfr. il Messaggio del Consiglio federale concernente la LCG, del 26 febbraio 1997, pubblicato in FF 1997 III 129 segg., in particolare pag. 163); che d'altra parte, nelle sue osservazioni, la ricorrente non insiste più sull'ipotizzata istanza di riesame dinanzi al Consiglio federale del diniego della concessione, accennata dalla stessa nell'ambito di una richiesta di proroga del termine per presentare le citate osservazioni; che, nelle citate condizioni, la circostanza invocata dalla ricorrente secondo cui la procedura della concessione non è definitivamente conclusa, non è quindi sufficiente per riconoscerle un interesse giuridico all'annullamento del giudizio impugnato e che ciò comporta pertanto lo stralcio dai ruoli della presente causa; che, secondo l'art. 40 OG in relazione con l'art. 72 PC, quando una lite diventa senza oggetto o priva d'interesse giuridico per le parti, il Tribunale dichiara il processo terminato e statuisce, con motivazione sommaria, sulle spese tenendo conto dello stato delle cose prima del verificarsi del motivo che termina la lite; che per decidere sulle spese occorre innanzitutto fondarsi sul presumibile esito della causa (DTF 118 Ia 488 consid. 4a); che, qualora il presumibile esito della vertenza non sia determinabile, occorre far capo ai criteri procedurali generali: le spese e le ripetibili vanno poste a carico della parte che ha provocato il procedimento divenuto in seguito privo d'oggetto o nella quale sono subentrati i motivi che hanno reso senza interesse il processo (DTF 118 Ia 488 consid. 4a); che in concreto risulta quindi fondato porre le spese e le ripetibili a carico della ricorrente, ritenuto che le particolarità della fattispecie giustificano però di prelevare una tassa di giustizia ridotta; Per questi motivi, visto l'art. 36a OG, il Tribunale federale pronuncia: 1. Il ricorso è divenuto privo d'interesse giuridico e la causa 1P.586/2001 è stralciata dai ruoli. 2. La tassa di giustizia di fr. 1'000.-- è posta a carico della ricorrente, la quale rifonderà alle controparti private un'indennità complessiva di fr. 1'000.-- a titolo di ripetibili della sede federale. 3. Comunicazione alla ricorrente, al patrocinatore delle controparti, al Municipio di Locarno, al Consiglio di Stato e al Tribunale amministrativo del Cantone Ticino. Losanna, 26 giugno 2002 In nome della I Corte di diritto pubblico del Tribunale federale svizzero Il presidente: Il cancelliere:","Tribunale federale Tribunal federal {T 0/2} 1P.586/2001 /viz Sentenza del 26 giugno 2002 I Corte di diritto pubblico Giudici federali Aemisegger, presidente della Corte e vicepresidente del Tribunale federale, Catenazzi e Scartazzini, supplente, cancelliere Gadoni. Casinò Kursaal Locarno SA, largo Zorzi, 6601 Locarno, ricorrente, contro A._ e llcc., tutti patrocinati dall'avv. dott. Diego Scacchi, via della Pace 1B, casella postale 1246, 6601 Locarno, Comune di Locarno, 6600 Locarno, rappresentato dal Municipio, Consiglio di Stato del Cantone Ticino, residenza governativa, 6500 Bellinzona, Tribunale amministrativo del Cantone Ticino, via Pretorio 16, casella postale, 6901 Lugano. autorizzazione d'uso accresciuto (ricorso di diritto pubblico contro la sentenza emanata il 16 luglio 2001 dal Tribunale amministrativo del Cantone Ticino) ",dismissal
51072,it,CH,CH_BGer,CH_BGer_009,2018-05-30,9C 285/2018,https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=43&from_date=27.05.2018&to_date=15.06.2018&sort=relevance&insertion_date=&top_subcollection_aza=all&query_words=&rank=423&azaclir=aza&highlight_docid=aza%3A%2F%2F30-05-2018-9C_285-2018&number_of_ranks=546,"","Bundesgericht Tribunal fédéral Tribunale federale Tribunal federal 9C_285/2018 Sentenza del 30 maggio 2018 II Corte di diritto sociale Composizione Giudice federale Pfiffner, Presidente, Cancelliera Cometta Rizzi. Partecipanti al procedimento A._, ricorrente, contro Helsana Assicurazioni SA, Servizio Giuridico, Viale Portone 2, 6500 Bellinzona, opponente. Oggetto Assicurazione contro le malattie (presupposto processuale), ricorso contro il giudizio del Tribunale delle assicurazioni del Cantone Ticino del 22 marzo 2018 (36.2017.108). Visto: il ricorso di A._ del 13 aprile 2018 (timbro postale) al Tribunale federale contro il giudizio del 22 marzo 2018 del Tribunale delle assicurazioni del Cantone Ticino, il decreto del 17 aprile 2018 con cui, per ordine della Presidente della II Corte di diritto sociale, il ricorrente è stato informato che l'atto di ricorso, per essere ricevibile, deve contenere le conclusioni e i motivi per i quali ritiene di poter chiedere un altro giudizio, l'indicazione in tale scritto secondo cui queste condizioni di ricevibilità non sembrano essere soddisfatte e l'avvertimento che il vizio può essere sanato entro il termine di ricorso, non prorogabile, indicato nel querelato giudizio, l'atto complementare del 21 aprile 2018 (timbro postale), considerando: che per l'art. 42 cpv. 1 e 2 LTF il ricorso, per essere ammissibile, deve contenere, tra l'altro, le conclusioni, i motivi e l'indicazione dei mezzi di prova e spiegare in modo conciso perché l'atto impugnato violerebbe il diritto (art. 95 e 96 LTF; DTF 140 III 86 consid. 2 pag. 88 seg. con riferimenti) o conterrebbe accertamenti manifestamente inesatti (art. 97 cpv. 1 LTF), che per adempiere tali esigenze il ricorrente non deve pertanto limitarsi a presentare o ribadire la propria opinione, rinviando agli atti della procedura cantonale, ma deve confrontarsi con i considerandi del giudizio impugnato (DTF 139 I 306 consid. 1.2 pag. 308 seg.) e dimostrare precisamente dove e perché egli ritenga che l'autorità inferiore abbia violato il diritto (DTF 140 III 86 consid. 2 pag. 88 seg. con riferimenti) o sia incorsa in accertamenti manifestamente inesatti (art. 97 cpv. 1 LTF; DTF 140 III 16 consid. 2.1. pag. 18 seg.), che nella fattispecie oggetto del contendere davanti all'autorità cantonale era sapere se la Helsana Assicurazioni SA potesse pretendere dal ricorrente il pagamento dei premi LAMal di settembre e ottobre 2016, delle spese di sollecito e amministrative, inclusi interessi di mora del 5%, come pure se essa potesse ottenere il rigetto definitivo dell'opposizione al precetto esecutivo emesso nei confronti del ricorrente per recuperare i premi scoperti, che dagli accertamenti del giudice di prime cure emerge che i premi non erano stati effettivamente onorati dal ricorrente, come nemmeno le successive spese di sollecito, quelle amministrative - ridotte in sede cantonale -e gli interessi di mora sui premi arretrati, che nel gravame del 13 aprile 2018 il ricorrente non contesta di non avere pagato i premi né i costi supplementari per l'incasso ma si limita a domandare un aumento della sua rendita d'invalidità, che in seguito, con la memoria del 21 aprile 2018, ribadisce di essersi già spiegato sul tema oggetto del contendere, aggiungendo poi riflessioni personali riferite al peso conferito al denaro in Svizzera, che il ricorrente si limita dunque a critiche di natura meramente appellatoria (a tal proposito cfr. DTF 140 III 264 consid. 2.3 pag. 266), addirittura esulanti dall'oggetto della lite, senza spiegare il motivo per il quale il giudizio impugnato sarebbe contrario al diritto o si fonderebbe su accertamenti manifestamente inesatti, che pertanto, in considerazione dell'assenza di un'argomentazione topica che si confronti con l'esposizione delle ragioni del giudizio impugnato, il ricorso e l'atto complementare non soddisfano manifestamente le esigenze formali minime suesposte, che, statuendo secondo la procedura semplificata di cui all'art. 108 cpv. 1 lett. b LTF, il ricorso deve di conseguenza essere dichiarato inammissibile, che, viste le peculiarità del caso, si prescinde dal caricare le spese giudiziarie alla parte soccombente (art. 66 cpv. 1 seconda frase LTF), per questi motivi, la Presidente pronuncia: 1. Il ricorso è inammissibile. 2. Non si prelevano spese giudiziarie. 3. Comunicazione alle parti, al Tribunale delle assicurazioni del Cantone Ticino e all'Ufficio federale della sanità pubblica. Lucerna, 30 maggio 2018 In nome della II Corte di diritto sociale del Tribunale federale svizzero La Presidente: Pfiffner La Cancelliera: Cometta Rizzi","Bundesgericht Tribunal fédéral Tribunale federale Tribunal federal 9C_285/2018 Sentenza del 30 maggio 2018 II Corte di diritto sociale Composizione Giudice federale Pfiffner, Presidente, Cancelliera Cometta Rizzi. Partecipanti al procedimento A._, ricorrente, contro Helsana Assicurazioni SA, Servizio Giuridico, Viale Portone 2, 6500 Bellinzona, opponente. Oggetto Assicurazione contro le malattie (presupposto processuale), ricorso contro il giudizio del Tribunale delle assicurazioni del Cantone Ticino del 22 marzo 2018 (36.2017.108). ",dismissal
57417,it,CH,CH_BGer,CH_BGer_004,2001-04-12,4P.20/2001,https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=9&from_date=06.04.2001&to_date=25.04.2001&sort=relevance&insertion_date=&top_subcollection_aza=all&query_words=&rank=89&azaclir=aza&highlight_docid=aza%3A%2F%2F12-04-2001-4P-20-2001&number_of_ranks=175,"","[AZA 1/2] 4P.20/2001 I CORTE CIVILE *************************** 12 aprile 2001 Composizione della Corte: giudici federali Walter, presidente, Klett e Rottenberg Liatowitsch. Cancelliere: Ponti. _ Visto il ricorso di diritto pubblico del 26 gennaio 2001 presentato dal Comune Parrocchiale di Roveredo, Roveredo, patrocinato dall'avv. Andrea Toschini, Roveredo, contro la sentenza emanata il 13 novembre 2000 dalla Camera civile del Tribunale cantonale dei Grigioni nella causa che lo oppone a Heinz Von Wyl, Roveredo, patrocinato dall'avv. Andrea Zarro, Roveredo, in materia di contratto di mandato (valutazione arbitraria delle prove); Ritenuto in fatto : A.- Nel corso degli anni novanta l'architetto Heinz Von Wyl ha ricevuto a due riprese degli incarichi da parte del Comune parrocchiale di Roveredo. Il primo, datato 12 dicembre 1990 e commissionato dall'allora presidente del consiglio parrocchiale Don Riccardo Ludwa, concerneva l'allestimento di tutte le pratiche necessarie per un esame approfondito delle capacità edificatorie di cinque fondi di proprietà del Comune parrocchiale siti a Roveredo e a Grono. Il secondo, risalente al 5 aprile 1996 e portante la firma di Elzio Taddei, assegnava a Von Wyl il mandato per l'esame di alcuni lavori di pulizia e manutenzione della chiesa di San Giulio. Per il lavoro svolto, l'architetto ha emesso il 28 aprile 1997 una fattura di complessivi fr. 24'976. 05, di cui 20'510. 55 per i lavori di misurazione e parcellazione oggetto del primo mandato, e fr. 4'465. 50 per i lavori alla chiesa di San Giulio. B.- Constatato il mancato pagamento della sua fattura e decaduto infruttuoso anche l'obbligatorio tentativo di conciliazione, il 4 giugno 1999 Heinz Von Wyl ha introdotto presso il Tribunale del Distretto Moesa una petizione chiedente la condanna del Comune parrocchiale di Roveredo al pagamento di fr. 24'976. 05 oltre ad interessi di mora del 6% a partire dal 1° gennaio 1997. Con sentenza 10 maggio 2000 il Tribunale di prima istanza ha accolto la petizione limitatamente all'importo di fr. 4'465. 55 oltre interessi al 5% dal 17 maggio 1999. Il Tribunale distrettuale ha constatato - contrariamente a quanto affermato dal convenuto - che entrambi i mandati erano stati regolarmente affidati dai presidenti del consiglio parrocchiale; per quanto attiene ai lavori di misurazione e parcellazione dei 5 terreni di proprietà della parrocchia oggetto del mandato 12 dicembre 1990, ha però giudicato che l'attore non è riuscito a fondare il suo credito su prove sufficienti, per cui su questo punto ne ha respinto l'azione. Adita dall'attore, la Camera Civile del Tribunale cantonale dei Grigioni ha invece riformato il giudizio di prima istanza, accogliendo integralmente l'appello; il Comune Parrocchiale di Roveredo è stato pertanto condannato a versare all'attore fr. 24'976. 05 oltre interessi del 5% dal 4 marzo 1999. C.- Il Comune parrocchiale di Roveredo insorge ora davanti al Tribunale federale con ricorso di diritto pubblico. Censurando l'applicazione degli art. 9 e 29 cpv. 2 Cost. nonché dell'art. 158 CPC/GR, chiede l'annullamento della sentenza cantonale. Nella sua risposta il resistente propone la reiezione del gravame nella misura in cui è ammissibile. Alla medesima conclusione perviene l'autorità cantonale nelle sue osservazioni del 16 febbraio 2001. Considerando in diritto : 1.- Il Tribunale federale si pronuncia d'ufficio e con pieno potere d'esame sull'ammissibilità del rimedio esperito senza essere vincolato dagli accertamenti di fatto delle parti o dalle loro conclusioni (DTF 124 I 11 consid. 1 e 159 consid. 1 con rinvii). Per costante giurisprudenza il diritto di ricorrere giusta l'art. 88 OG spetta alle corporazioni di diritto pubblico, tra le quali anche i Comuni parrocchiali (DTF 108 Ia 82 consid. 1b e 2, 108 Ia 264 consid. 3b), soltanto se sono colpite d'atto d'imperio in condizioni di parità con altri soggetti privati, oppure se sono lese nella loro autonomia, esistenza o integralità territoriale (cfr. Kälin, Das Verfahren der staatsrechtlichen Beschwerde, 2a ed., Berna 1994, pag. 270 seg. ; DTF 119 Ia 214 consid. 1a). In concreto il Comune parrocchiale ricorrente ha partecipato ad un procedimento civile inerente pretese fondate sul diritto privato - di carattere obbligatorio - ed è colpito dalla sentenza impugnata alla stregua di qualsiasi cittadino. Il ricorso di diritto pubblico risulta pertanto, da questo profilo, ammissibile. 2.- Il resistente solleva preliminarmente l'eccezione di carenza di legittimazione attiva del ricorrente, per il fatto che, giusta i combinati disposti degli art. 15 cpv. 3 e 15 cpv. 1 cf. 9 dello Statuto del Consiglio parrocchiale di Roveredo, per promuovere un ricorso gli è necessaria - oltre ad una delibera dell'Assemblea approvata con una maggioranza di almeno i 2/3 dei votanti - una preventiva autorizzazione da parte dell'Ordinariato vescovile, in concreto inesistente. La critica ha una certa pertinenza. Dagli atti formanti l'incarto risulta in effetti che l'Assemblea del Comune parrocchiale, nella sua seduta del 27 marzo 1999, ha autorizzato - alla maggioranza richiesta - quest'ultimo a stare in lite con l'arch. Von Wyl; non risulta invece che l'Ordinariato vescovile abbia rilasciato un'autorizzazione in tal senso, né durante la procedura cantonale, né prima di interporre ricorso al Tribunale federale. Ora, in sede cantonale il Comune parrocchiale era stato convenuto in giudizio dal qui resistente, sia dinanzi al Tribunale distrettuale sia in appello; egli non aveva quindi ""promosso un processo"" nei termini letterali dell'art. 15 cpv. 1 cf. 9 del suo Statuto, bensì si era semplicemente difeso presentando degli allegati responsivi. Ne va altrimenti nella presente procedura; come giustamente osservato dal resistente, il ricorso di diritto pubblico al Tribunale federale costituisce un rimedio giuridico straordinario, e non la continuazione della procedura cantonale (DTF 117 Ia 393 consid. 1c; Kälin, op. cit. , pagg. 8/9). Ci si può quindi effettivamente chiedere se un simile rimedio configuri una ""promozione di un processo"" ai sensi dell'art. 15 cpv. 1 cf. 9 dello Statuto, promozione che necessita giusta il cpv. 3 del medesimo statuto di una previa autorizzazione da parte dell'Ordinariato vescovile. La questione non merita tuttavia ulteriore disamina, dato che non influisce sull' esito del giudizio; per le considerazioni che seguono il ricorso deve essere in ogni caso respinto. 3.- Il ricorrente non contesta più la regolare attribuzione dei due mandati all'arch. Von Wyl; anche il credito di fr. 4'465. 50 relativo ai lavori nella chiesa di San Giulio, passato in giudicato, non è più oggetto di contestazione. Litigioso in questa sede è pertanto unicamente il credito di fr. 20'510. 50 inerente i lavori assegnati al resistente il 12 dicembre 1990 dall'allora presidente del consiglio parrocchiale Don Ludwa. La Corte cantonale avrebbe a torto ammesso la fondatezza del credito vantato sulla sola scorta della fattura e delle allegazioni prodotte da controparte, allorquando in realtà non vi sarebbero agli atti sufficienti riscontri probatori per giustificare le sue pretese. Nel far ciò avrebbe violato - oltre all'art. 9 Cost. - anche l'art. 158 CPC/GR, relativo all'amministrazione delle prove. Egli rimprovera inoltre al Tribunale cantonale di aver leso l'art. 29 cpv. 2 Cost. , nella misura in cui nella sentenza impugnata avrebbe omesso di sostanziare i motivi per cui ha ritenuto alcune prove a scapito di altre. 4.- a) Il diritto di ottenere una decisione motivata deriva dal diritto di essere sentito (art. 29 cpv. 2 Cost; 4 cpv. 1 vCost.). Secondo costante giurisprudenza, natura e limiti del diritto di essere sentito sono determinati in primo luogo dalla normativa processuale adottata dal Cantone; solo quando le disposizioni cantonali sono insufficienti o mancanti trovano diretta applicazione i principi che la giurisprudenza ha dedotto dall'art. 4 vCost. Il diritto di ottenere una decisione motivata impone all'autorità di pronunciarsi nei considerandi sulle allegazioni delle parti, riferendosi agli argomenti da esse addotti. Una motivazione può comunque essere ritenuta sufficiente quando il giudice menziona, almeno brevemente, i motivi che l'hanno indotto a decidere in un senso piuttosto che nell'altro e pone quindi l'interessato nella condizione di rendersi conto della portata del giudizio e delle eventuali possibilità di impugnazione. Egli non deve tuttavia pronunciarsi su tutti gli argomenti sottopostigli, ma può occuparsi delle sole circostanze rilevanti per la sua decisione (DTF 123 I 31 consid. 2c, 121 I 54 consid. 2c). Il CPC dei Grigioni non pone esigenze più severe all'obbligo di motivazione delle autorità giudiziarie. L'art. 121 n. 4 - applicabile anche alle procedure di ricorso in virtù del rinvio contenuto all'art. 223 CPC - prescrive infatti che la sentenza deve contenere ""i considerandi relativi ai fatti, alle prove e alle disposizioni legali determinanti"" (cfr. PKG 1978 25/81). b) Nella fattispecie non si può imputare alla Corte cantonale di aver travisato questi principi emettendo il proprio giudizio. Certo, alcune testimonianze (Comolli, Losa) sono state ritenute più determinati di altre (Menghetti, Mossi), ma solo perché i primi si pronunciavano espressamente sull'avvenuto allestimento dei piani di misurazione e parcellazione da parte del resistente, mentre i secondi non hanno saputo dare indicazioni precise. I giudici grigionesi hanno anche spiegato per quale motivo si poteva prescindere dall'edizione - richiesta in prima istanza ma non avvenuta - della documentazione pianificatoria da parte dei Comuni di Roveredo e Grono: non è infatti importante sapere quale effetto abbiano avuto i piani allestiti dal resistente dal profilo pianificatorio, quanto il fatto che questi sono stati - incontestabilmente - allestiti ed hanno comportato il dispendio lavorativo riassunto nella fattura del 30 aprile 1997 e alla base del credito contestato. Per il rimanente il ricorrente, più che censurare in modo dettagliato una presunta violazione del diritto di ottenere una decisione motivata, si dilunga in una serie di apprezzamenti sull'operato della Corte cantonale di dubbia ammissibilità ai sensi dell'art. 90 cpv. 1 lett. b OG, proponendo una propria versione, alternativa, della valutazione probatoria che non dimostra l'arbitrarietà di quella ritenuta nel giudizio impugnato. In definitiva questa censura, nella misura in cui è ricevibile, deve essere respinta giacché infondata. 5.- Nell'ambito della valutazione delle prove il giudice del merito fruisce di un ampio margine di apprezzamento; il Tribunale federale annulla la sentenza cantonale solo quando la valutazione appare manifestamente insostenibile, in aperto contrasto con la situazione reale (DTF 121 I 113 consid. 3a, 120 Ia 31 consid. 4b con rinvii) o in contraddizione urtante con il sentimento della giustizia e dell'equità (DTF 118 Ia 28 consid. 1b con rinvii). È segnatamente arbitraria una valutazione delle prove che si fondi unilateralmente solo su alcune di esse ad esclusione di tutte le altre (DTF 112 Ia 369 consid. 3 con rinvio, 100 Ia 119 consid. 4), oppure il respingere un'azione per mancanza di prove allorquando l'esistenza di un fatto da provare risulta chiaramente dalle allegazioni e dal comportamento delle parti (DTF 113 Ia 433 consid. 4). A ogni modo il Tribunale federale non annulla una decisione per il solo fatto che la motivazione non è sostenibile: la decisione deve apparire arbitraria anche nell'esito (DTF 122 I 61 consid. 3a con rinvii). Incombe a chi ricorre l'onere di dimostrare, con un'argomentazione precisa, che tali condizioni si sono realizzate nel caso concreto e che pertanto la decisione impugnata è assolutamente insostenibile (art. 90 cpv. 1 lett. b OG; DTF 122 I 70 consid. 1c, 118 Ia 184 consid. 2). a) Nel caso in rassegna i giudici grigionesi hanno fondato il loro giudizio, oltre che sulla fattura prodotta dall'architetto Von Wyl, su alcune prove documentali e testimonianze che riferiscono dell'allestimento di piani relativi alle particelle citate nella lettera d'incarico del 12 dicembre 1990. La Corte cantonale ha innanzitutto potuto dedurre dalle deposizioni di vari testi che il resistente ha consegnato i documenti pianificatori al consiglio parrocchiale, e che questi ne ha preso visione e ne ha discusso. Emerge inoltre incontestabilmente dall'istruttoria che per le tre particelle di proprietà della parrocchia situate nel Comune di Roveredo (fondi n. 743, 1151 e 1797), il resistente ha successivamente inoltrato, sulla base dei piani allestiti, delle domande di costruzione. Ora, se è vero che quest'ultimo atto esula dal mandato ricevuto nel 1990 da Don Ludwa, è senz'altro plausibile ritenere che l'inoltro di queste domande è stato preceduto dall'allestimento di piani di misurazione, lottizzazione e costruzione di cui alla fattura 30 aprile 1997. La Corte cantonale ha infine osservato che l'edizione di documenti richiesta in sede cantonale non è stata eseguita correttamente da parte del Tribunale di distretto, ma che questa circostanza non può essere valutata a sfavore del resistente, che l'aveva richiesta per dimostrare un controllo dei suoi lavori. b) Ebbene, valutando tutte queste prove, il Tribunale cantonale poteva senz'altro giungere, senza cadere nell'arbitrio, alla convinzione che il resistente aveva documentato natura e mole del mandato conferitogli, e che aveva addotto la prova della sua esecuzione nel senso inteso dal mandante. Il ricorrente non dimostra in particolare che l'apprezzamento delle prove relativo all'esecuzione del mandato da parte del resistente conduce - tenuto conto di tutte le circostanze del caso - ad un risultato manifestamente insostenibile. Egli stesso ha d'altronde ammesso nel suo gravame che ""le risultanze dell'istruttoria permettono di concludere che a seguito dell'incarico ricevuto il 12 dicembre 1990 l'architetto ha verosimilmente compiuto dei lavori, segnatamente che avrebbe allestito dei piani poi presentati dal progettista al Consiglio parrocchiale"". Anche l'insistente richiamo all'omessa produzione dei documenti pianificatori da parte dei Comuni di Roveredo e Grono non può giovare all'insorgente: dal momento che l' istruttoria ha comunque permesso di dimostrare la fondatezza del credito vantato dell'architetto, i giudici grigionesi potevano a giusto titolo rinunciare a pretendere l'edizione di tale documentazione richiesta in prima istanza, ritenendola a questo punto superflua. Inutile poi l'accenno al possibile allestimento di una perizia da parte dei giudici cantonali; è semmai l'insorgente stesso che avrebbe dovuto pretenderla in prima istanza se voleva contestare la mancata - o comunque difettosa - esecuzione del mandato. Su questo punto la decisione cantonale non risulta pertanto né arbitraria né contraria all'art. 158 CPC/GR, norma procedurale che si limita ad affermare il principio - generalmente riconosciuto - della libera valutazione delle prove da parte del giudice di merito (cfr. consid. 3a). 6.- Da queste considerazioni discende che il ricorso di diritto pubblico dev'essere respinto. Gli oneri processuali e le ripetibili seguono la soccombenza (art. 156 cpv. 1 OG e 159 cpv. 1 OG). Per questi motivi il Tribunale federale pronuncia : 1. Il ricorso è respinto. 2. La tassa di giustizia di fr. 2000.-- è posta a carico del ricorrente, che rifonderà alla controparte fr. 3000.-- per ripetibili della sede federale. 3. Comunicazione ai patrocinatori delle parti e alla Camera civile del Tribunale cantonale dei Grigioni. Losanna, 12 aprile 2001 In nome della I Corte civile del TRIBUNALE FEDERALE SVIZZERO: Il Presidente, Il Cancelliere,","[AZA 1/2] 4P.20/2001 I CORTE CIVILE *************************** 12 aprile 2001 Composizione della Corte: giudici federali Walter, presidente, Klett e Rottenberg Liatowitsch. Cancelliere: Ponti. _ Visto il ricorso di diritto pubblico del 26 gennaio 2001 presentato dal Comune Parrocchiale di Roveredo, Roveredo, patrocinato dall'avv. Andrea Toschini, Roveredo, contro la sentenza emanata il 13 novembre 2000 dalla Camera civile del Tribunale cantonale dei Grigioni nella causa che lo oppone a Heinz Von Wyl, Roveredo, patrocinato dall'avv. Andrea Zarro, Roveredo, in materia di contratto di mandato (valutazione arbitraria delle prove); ",dismissal
57596,it,CH,CH_BGer,CH_BGer_002,2019-02-01,2C 8/2019,https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=18&from_date=22.01.2019&to_date=10.02.2019&sort=relevance&insertion_date=&top_subcollection_aza=all&query_words=&rank=179&azaclir=aza&highlight_docid=aza%3A%2F%2F01-02-2019-2C_8-2019&number_of_ranks=493,"","Bundesgericht Tribunal fédéral Tribunale federale Tribunal federal 2C_8/2019 Sentenza del 1° febbraio 2019 II Corte di diritto pubblico Composizione Giudici federali Seiler, Presidente, Zünd, Stadelmann, Cancelliere Savoldelli. Partecipanti al procedimento A._, ricorrente, contro B._ e C._, Commissione per l'avvocatura, Tribunale d'appello del Cantone Ticino, Oggetto svincolo dal segreto professionale, ricorso contro la sentenza emanata il 5 dicembre 2018 dal Tribunale amministrativo del Cantone Ticino (52.2018.360). Fatti: Tra A._ e gli avvocati B._ e C._ è in atto un contenzioso in relazione all'ammontare di onorari da loro fatturatigli. Con decisione del 10 luglio 2018, la Commissione per l'avvocatura del Tribunale d'appello ha accolto l'istanza di questi ultimi e concesso la liberazione dal segreto professionale, nella misura necessaria a procedere all'incasso degli importi tuttora scoperti. Lo svincolo, negato in prima battuta dal cliente, è stato confermato anche dal Tribunale amministrativo del Cantone Ticino, con sentenza del 5 dicembre 2018. Il 2 gennaio 2019 A._ si è rivolto al Tribunale federale domandando che il giudizio della Corte cantonale sia annullato, che i legali vengano obbligati al pagamento delle spese e delle tasse da lui sostenute "" per tutti i reclami e ricorsi effettuati""e che ""la condotta illecita"" dei due legali ""venga segnalata alle autorità competenti"". Il Tribunale federale ha chiesto alle istanze cantonali la trasmissione degli atti; non ha per contro ordinato scambi di scritti. Diritto: 1. L'impugnativa è diretta contro una decisione finale (art. 90 LTF) resa da un'autorità giudiziaria cantonale di ultima istanza (art. 86 cpv. 1 lett. d LTF) in una causa di diritto pubblico che non ricade tra le eccezioni previste dall'art. 83 LTF (sentenze 2C_439/2017 del 16 maggio 2018 consid. 1 e 2C_704/2016 del 6 gennaio 2017 consid. 2.1). Presentata nei termini (art. 46 cpv. 1 lett. c in relazione con l'art. 100 cpv. 1 LTF) dal destinatario della decisione querelata (art. 89 cpv. 1 LTF), va pertanto esaminata quale ricorso in materia di diritto pubblico ai sensi degli art. 82 segg. LTF. Conclusioni volte direttamente alla modifica di decisioni diverse da quella dell'istanza precedente sono tuttavia inammissibili. 2. 2.1. L'avvocato è tenuto, senza limiti di tempo e nei confronti di tutti, al segreto professionale su quanto gli è stato confidato dai clienti a causa della sua professione (art. 13 cpv. 1 della legge federale del 23 giugno 2000 sulla libera circolazione degli avvocati [LLCA; RS 935.61]; art. 321 cifra 1 CP). Tra gli aspetti che ricadono sotto il segreto professionale dell'avvocato, rientra già l'esistenza di un mandato tra avvocato e cliente. Anche per procedere in giudizio all'incasso della propria nota d'onorario, il legale deve quindi ottenere il preventivo svincolo dal suo segreto professionale (sentenze 2C_439/2017 del 16 maggio 2018 consid. 3.2 e 2C_704/2016 del 6 gennaio 2017 consid. 3.1). Lo svincolo dal segreto professionale va domandato in primo luogo al cliente; in caso di rifiuto, deve pronunciarsi l'autorità di vigilanza (DTF 142 II 307 consid. 4.3 pag. 310 segg.; sentenze 2C_439/2017 del 16 maggio 2018 consid. 3.2; 2C_704/2016 del 6 gennaio 2017 consid. 3.1 e 2C_1127/2013 del 7 aprile 2014 consid. 3.1). 2.2. Lo svincolo dal segreto professionale non ha conseguenze di carattere materiale; permette unicamente a chi lo ottiene di far valere in giudizio le proprie pretese senza violare il segreto tutelato sia a livello di norme disciplinari che di codice penale. Esso non pregiudica quindi in nessun modo un successivo processo civile; l'unica conseguenza dello svincolo, nella misura necessaria a procedere all'incasso, è quella di non permettere al mandante di richiamarsi al diritto alla salvaguardia del segreto in tale ambito (sentenze 2C_439/2017 del 16 maggio 2018 consid. 3.3; 2C_1127/2013 del 7 aprile 2014 consid. 3.3.1 e 2C_42/2010 del 28 aprile 2010 consid. 3.3). 2.3. Per decidere se lo svincolo dal segreto professionale dell'avvocato vada o no concesso, bisogna ponderare i differenti interessi in gioco. In caso di richiesta di svincolo per procedere all'incasso di onorari non pagati, l'interesse degno di protezione richiesto all'avvocato è di regola dato; ad esso si oppone l'interesse istituzionale e, di principio, anche personale del cliente al mantenimento della confidenzialità del mandato, alla cui dimostrazione non vanno poste esigenze eccessive (DTF 142 II 307 consid. 4.3.3 pag. 311; sentenze 2C_439/2017 del 16 maggio 2018 consid. 3.4; 2C_704/2016 del 6 gennaio 2017 consid. 3.2). Svolgendo tale ponderazione possono essere prese in considerazione pure le ragioni che hanno eventualmente impedito all'avvocato di domandare degli anticipi (sentenza 2C_704/2016 del 6 gennaio 2017 consid. 3.2 con ulteriori rinvii). 3. A differenza di quanto rilevato nell'impugnativa, la valutazione svolta nel caso in esame dai Giudici ticinesi è conforme al diritto federale. 3.1. Rilevato a ragione che - in fattispecie come quella in discussione, concernente una richiesta di svincolo per procedere all'incasso di onorari scoperti - l'interesse degno di protezione richiesto all'avvocato è di regola dato, essi hanno infatti constatato che il ricorrente non fa da parte sua valere nessun interesse contrario e prevalente al mantenimento del segreto (sentenze 2C_439/2017 del 16 maggio 2018 consid. 3.5 e 2C_704/2016 del 6 gennaio 2017 consid. 3.3). 3.2. Sostenendo che gli importi richiesti a saldo, dopo aver dedotto i diversi acconti già versati, sarebbero dovuti solo in parte e che la documentazione da lui prodotta in causa ne sarebbe la prova, fa d'altra parte leva su aspetti - quali quello della qualità e della quantità del lavoro svolto dai suoi ex-legali o della tariffa da essi applicata - che esulano dall'oggetto della procedura di svincolo. Sempre come indicato nella querelata sentenza, quella della fondatezza o meno delle pretese pecuniarie avanzate - che il ricorrente continua a mettere in primo piano - è infatti una questione che va trattata e approfondita in altre sedi e, segnatamente, in quella civile (sentenza 2C_439/2017 del 16 maggio 2018 consid. 3.3). 3.3. Nella situazione descritta, ovvero in assenza di un interesse contrapposto e preminente del ricorrente, non è quindi il solo interesse istituzionale al mantenimento del segreto a dover prevalere, bensì quello dei legali allo svincolo dello stesso (sentenze 2C_439/2017 del 16 maggio 2018 consid. 3.5; 2C_704/2016 del 6 gennaio 2017 consid. 3.4 e 2C_586/2015 del 9 maggio 2016 consid. 4.4, non pubblicato in DTF 142 II 307). Come già rilevato, tale decisione non comporta conseguenze di carattere materiale, e non pregiudica così in nessun modo le procedure di merito che le parti vorranno promuovere. 4. 4.1. Per quanto precede, nella misura in cui è ammissibile, il ricorso va respinto secondo la procedura prevista dall'art. 109 LTF. Le spese giudiziarie seguono la soccombenza (art. 66 cpv. 1 LTF). 4.2. Già solo in considerazione del fatto che non ha avuto luogo nessuno scambio di scritti, ed essi non sono pertanto incorsi in nessun tipo di spesa in sede federale, ai legali opponenti non sono dovute ripetibili (art. 68 cpv. 1 LTF). In costellazioni come quella in esame, in cui dei legali agiscono in causa a tutela dei propri interessi, il riconoscimento di ripetibili è del resto ammesso solo eccezionalmente (DTF 129 II 297 consid. 5 pag. 304; sentenze 2C_439/2017 del 16 maggio 2018 consid. 4 e 2C_704/2016 del 6 gennaio 2017 consid. 3.6). Per questi motivi, il Tribunale federale pronuncia: 1. Nella misura in cui è ammissibile, il ricorso è respinto. 2. Le spese giudiziarie di fr. 1'000.-- sono poste a carico del ricorrente. 3. Comunicazione alle parti, alla Commissione per l'avvocatura e al Tribunale amministrativo del Cantone Ticino. Losanna, 1° febbraio 2019 In nome della II Corte di diritto pubblico del Tribunale federale svizzero Il Presidente: Seiler Il Cancelliere: Savoldelli","Bundesgericht Tribunal fédéral Tribunale federale Tribunal federal 2C_8/2019 Sentenza del 1° febbraio 2019 II Corte di diritto pubblico Composizione Giudici federali Seiler, Presidente, Zünd, Stadelmann, Cancelliere Savoldelli. Partecipanti al procedimento A._, ricorrente, contro B._ e C._, Commissione per l'avvocatura, Tribunale d'appello del Cantone Ticino, Oggetto svincolo dal segreto professionale, ricorso contro la sentenza emanata il 5 dicembre 2018 dal Tribunale amministrativo del Cantone Ticino (52.2018.360). ",dismissal
